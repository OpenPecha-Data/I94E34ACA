༄༅།།བོད་ཀྱི་ནང་བསྟན་དཔེ་ཚོགས་ལྟེ་གནས།།
Tibetan Buddhist Resource Center
Text Scan Input Form - Title Page
Work:
LCCN:
W3CN7829
n/a
ImageGroup:
ISBN:
13CN7840
n/a
Title:
པཎ་ཆེན་བསོད་ནམས་གྲགས་པའི་གསུང་གསུང་འབུམ།
paN chen bsod nams grags pa'i gsung gsung 'bum/
to-be-supplied
Author:
to-be-supplied
n/a
Descriptor:
Original Publication:
Place:
Publisher:
10
Date:
Volume:
Total Volumes:
TBRC Pages:
Introductory Pages:
Text Pages:
Scanning Information:
n/a
n/a
Scanned at Tibetan Buddhist Resource Center, 1430 Massachusetts Ave, 5th Floor,
Cambridge, Mass. 02138.



༄༅། །པཎ་ཆེན་བསོད་ནམས་གྲགས་པའི་
གསུང་འབུམ་བཞུགས་སོ། །
པོད་བཅུ་པ།
Si/
སི་ཁྲོན་བོད་ཡིག་དཔེ་རྙིང་བསྡུ་སྒྲིག་ཁང་གིས་སྤེལ།



༈ པཎ་ཆེན་བསོད་ནམས་གྲགས་པ་ལ་ན་མོ།།



༄༅། །རྒྱུད་ཐམས་ཅད་ཀྱི་རྒྱལ་པོ་དཔལ་གསང་བ་
འདུས་པའི་བསྐྱེད་རིམ་གྱི་རྣམ་བཞག་
མཁས་པའི་ཡིད་འཕྲོག་
བཞུགས་སོ། །
པཎ་ཆེན་བསོད་ནམས་གྲགས་པས་བརྩམས། །



༡-༡༡༥
༡༡༧-༢༦༣
[ཡང་
དཀར་ཆག
༡༽ | རྒྱུད་ཐམས་ཅད་ཀྱི་རྒྱལ་པོ་དཔལ་གསང་བ་འདུས་པའི་བསྐྱེད་རིམ་གྱི་
རྣམ་གཞག་མཁས་པའི་ཡིད་འཕྲོག་ལ་ཤོག་གྲངས།
༢༽ དཔལ་གསང་བ་འདུས་པའི་རྫོགས་རིམ་ཐར་ལམ་སྒྲོན་མེ་མཁས་པའི་
ཡིད་འཕྲོག་ལ་ཤོག་གྲངས།།
༣༽ |རྒྱུད་སྡེ་སྤྱིའི་རྣམ་པར་བཞག་པ་སྐལ་བཟང་གི་ཡིད་འཕྲོག་ལ་ཤོག་གྲངས།༢༦༥-༣༧༠
༤༽ བཅོམ་ལྡན་འདས་རིག་བྱེད་མའི་སྒྲུབ་ཐབས་དངོས་གྲུབ་ཀུན་གྱི་
འབྱུང་གནས་ལ་ཤོག་གྲངས།
གསང་བ་འདུས་པའི་མཛུབ་ཁྲིད། ཕྱག་རྒྱ་ཆེན་པོ་ལ་རྒྱན་དྲུག་ཏུ་མཛད་པའི་
རྣམ་བཤད། ན་རོ་ཆོས་དྲུག་གི་ཁྲིད་ཡིག །གསང་སྔགས་གཅོད་ཀྱི་ཁྲིད་ཡིག
སྙིང་པོ་དོན་གསུམ་གྱི་ཁྲིད་ཡིག །ཚེ་དཔག་མེད་ཀྱི་སྒྲུབ་ཐབས།
སྒྲོལ་དཀར་གྱི་སྒྲུབ་ཐབས། གཅོད་ཡུལ་བརྒྱུད་པའི་གསོལ་འདེབས། ཚེ་ཁྲིད་
བརྒྱུད་པའི་གསོལ་འདེབས། སྔགས་ཀྱི་སྤྱོད་པ་ཟུར་བཀོལ་གཉིས་བཅས་སོ།།
༣༧༡-༣༧༣



སང་
དཀར་ཆག
༈ དཔལ་གསང་བ་འདུས་པའི་བསྐྱེད་རིམ་གྱི་རྣམ་གཞག་མཁས་པའི་
ཡིད་འཕྲོག་གི་གཞུང་དོན་སོ་སོའི་ས་བཅད་འགོད་པ་ལ།
༡༽ མཆོད་བརྗོད། །
༢༽ མཚོན་དོན་དྲན་པའི་སྒོ་ནས་རྡོར་དྲིལ་བྱིན་བརླབ་བྱ་ཚུལ།
ནང་མཆོད་བྱིན་བརླབ་བྱ་ཚུལ།
༤༽ མཆོད་གཏོར་བྱིན་གྱིས་བརླབས་ཏེ་མགྲོན་སྤྱན་དྲངས་པ་དང་། བདག་བསྐྱེད་
མཆོད་པ་བྱིན་གྱིས་བརླབ་པ།
རྡོར་སེམས་སྒོམ་བཟླས་བྱ་ཚུལ།
མཐུན་རྐྱེན་སྒྲུབ་པའི་ཕྱིར་ཚོགས་ཞིང་མཆོད་ཅིང་སྡོམ་པ་བཟུང་བ་ལ། །
ཚོགས་ཞིང་སྤྱན་དྲངས་མཆོད་པ་དང་། ཕྱག་འཚལ་བ་དང་། སྡིག་པ་
བཤགས་པ་དང་། བསྔོ་ཞིང་རྗེས་སུ་ཡི་རང་བ་དང་སྐྱབས་སུ་འགྲོ་བ་དང་།
སེམས་བསྐྱེད་ཅིང་ལམ་ལ་བརྟེན་པ་དམ་བཅའ་བ། སྡོམ་པ་བཟུང་བ་དང་བདུན། ༩
འགལ་རྐྱེན་འགོག་པའི་ཕྱིར་སྲུང་བའི་འཁོར་ལོ་རྩིབས་བཅུ་རྟེན་དང་
བརྟེན་པ་བསྒོམ་ཚུལ།
༨༽ | བགེགས་ལ་ཕུར་གདབ་བྱ་ཚུལ།
༩༽ |རྭ་གུར་སོགས་བསྒོམ་ཚུལ།
༡༠༽| མངོན་རྟོགས་དངོས་གཞི་དང་པོ་སྦྱོར་བའི་ཏིང་ངེ་འཛིན་བསྒོམ་པ་ལ། ཕྱི་སྣོད་
ཀྱི་རིམ་པ་དང་མཐུན་པར་རྟེན་གཞལ་ཡས་ཁང་སྒོམ་ཚུལ་ལ་སྣོད་སྔ་མ་
ཞིག་ཅིང་སྟོང་པའི་རིམ་པ་དང་མཐུན་པར་བསྒོམ་པ་ལ་མཐུན་ཡུལ་བཤད་པ་
དེ་དང་མཐུན་པ་བསྒོམ་ཚུལ།



ཡང་
དཀར་ཆག
༡༡ | ཕྱི་མ་ཆགས་པའི་རིམ་པ་དང་མཐུན་པ་འོག་གཞི་རླུང་གི་དཀྱིལ་འཁོར་
ཆགས་པ་དང་ཆོས་མཐུན་པ་རྡོ་རྗེའི་ས་བསྐྱེད་པ་ལ་མཐུན་ཡུལ་དང་། དེ་དང་
མཐུན་པའི་རྡོ་རྗེའི་ས་བསྐྱེད་པ།
སྟེང་གི་རི་གླིང་སོགས་དང་ཆོས་མཐུན་པའི་གཞལ་ཡས་ཁང་བསྐྱེད་པ་ལ་
མཐུན་ཡུལ་དང་། དེ་དང་མཐུན་པར་གཞལ་ཡས་ཁང་བསྐྱེད་ཚུལ།
ནང་བཅུད་ཀྱི་རིམ་པ་དང་མཐུན་པར་ལྷག་མོས་ཀྱི་ལྷའི་འཁོར་ལོ་འགོད་པ།
ལྷག་མོས་ཀྱི་མཛད་པ། ལྷག་མོས་ལུས་ལ་བསྡུ་ཚུལ།
སྐུ་གསུམ་གོ་འཕང་མངོན་དུ་བྱེད་པའི་ཚུལ་ལ་ལྷག་མོས་འོད་གསལ་དུ་
བསྡུས་ཏེ་ཆོས་སྐུ་བསྒོམ་པ་ལ་མཐུན་ཡུལ་དང་། དེ་དང་མཐུན་པ་བསྒོམ་ཚུལ།] ༥༤
འཆི་བ་འོད་གསལ་གྱི་རླུང་སེམས་ལས་བར་དོ་འགྲུབ་པའི་རིམ་པ་དང་
མཐུན་པར་མངོན་བྱང་ལྔ་ལས་དང་པོའི་མགོན་པོ་བསྐྱེད་པའི་ལོངས་སྐུ་
བསྒོམ་ཚུལ་ལ་མཐུན་ཡུལ་དང་། དེ་དང་རྗེས་སུ་མཐུན་པ་བསྒོམ་པ།
བར་དོ་མའི་མངལ་དུ་སྐྱེ་བ་ལེན་པ་དང་མཐུན་པ་དང་པོའི་མགོན་པོ་སྤྲུལ་སྐུ་
རྡོར་སེམས་སུ་བསྒྱུར་བའི་སྤྲུལ་སྐུ་བསྒོམ་ཚུལ་ལ་མཐུན་ཡུལ་དང་རྗེས་སུ་
མཐུན་པ་བསྒོམ་པ།
༡༨ ལུས་དཀྱིལ་འགོད་པའི་ཚུལ།
སྐུ་གསུང་ཐུགས་བྱིན་གྱིས་བརླབ་པ། སེམས་དཔའ་གསུམ་བརྩེགས་
བྱས་ནས་རིགས་བདག་གིས་རྒྱས་གདབ་ཚུལ།
རིག་མ་འདུ་བྱ་ཞིང་བྱིན་གྱིས་བརླབ་པ་དང་། རྗེས་ཆགས་དང་མཆོད་པའི་
ང་རྒྱལ་བྱ་བ།



༣༢
ཨང་།
དཀར་ཆག
༢༡ [ འབྲས་བུ་སངས་རྒྱས་ཀྱི་མཛད་པ་དང་མཐུན་པར་དཀྱིལ་འཁོར་
རྒྱལ་མཆོག་གི་ཏིང་ངེ་འཛིན་སྒོ་བདུན་གྱི་ཆོ་གས་འགོད་ཚུལ་དང་། །
དེ་ལ་དོགས་པ་དཔྱད་པ།
གསུང་དང་ཐུགས་ཀྱི་མཛད་པ་དང་མཐུན་པར་ལས་རྒྱལ་མཆོག་དང་
འབྲེལ་བའི་རྣལ་འབྱོར་ལ། ཕྲ་ཐིག་གི་རྣལ་འབྱོར། བཟླས་པའི་
རྣལ་འབྱོར། ཞུ་བ་གླུས་བསྐུལ་ཏེ་དེའི་ངོ་བོར་བཞེངས་པ། དེ་ལ་མཆོད་
བསྟོད་བདུད་རྩི་མྱང་བ། ཉེ་བར་བསྡུ་བའི་ཆོ་ག
ཐུན་མཚམས་ཀྱི་རྣལ་འབྱོར་ལ། ལུས་རྟས་པར་བྱེད་པའི་ཆོ་ག
ཁ་ཟས་ཀྱི་རྣལ་འབྱོར། ཉལ་བའི་རྣལ་འབྱོར། གཏོར་མའི་རྣལ་འབྱོར། །
བསྐྱེད་རིམ་པས་དངོས་གྲུབ་བསྒྲུབ་པའི་ཆོ་གའི་རྣམ་གཞག་དང༌།
སྒྲུབ་ཐབས་ལ་སློབ་པའི་རིམ་པ། །
གོང་དུ་བཤད་པའི་སྒྲུབས་ཐབས་དེ་རྣམས་ཆིངས་སུ་བསྡུས་ན། དེ་ཉིད་
ཞེ་དགུའི་ཆིངས། རྣལ་འབྱོར་བཞིའི་ཆིངས། རྣལ་འབྱོར་དྲུག་གི་ཆིངས།
རྡོརྗེ་བཞིའི་ཆིངས། བསྙེན་སྒྲུབ་ཡན་ལག་བཞིའི་ཆིངས། ཏིང་ངེ་འཛིན་
གསུམ་གྱི་ཆིངས་བཅས་ཆིངས་དྲུག །
13/



ཨང་
リリース
[༡༡༨
༡༣༡
དཀར་ཆག
རྫོགས་རིམ་ཐར་ལམ་སྒྲོན་མེ་མཁས་པའི་ཡིད་འཕྲོག་གི་གཞུང་དོན་སོ་སོའི་
ས་བཅད་འགོད་པ་ལ།
མཆོད་བརྗོད་སོགས།
གཞུང་དངོས་ཀྱི་ས་བཅད་བཀོད་དེ་རྫོགས་རིམ་གྱི་གཙོ་བོ་ཨེ་ཝཾ་མདོར་
བསྟན་པ་ལ། ཐོབ་བྱ། ཐོབ་བྱེད། འདྲེན་བྱེད་རྟགས་ཀྱི་ཨེ་ཝཾ་བཅས་ལ་
དྲང་ངེས་ཀྱི་བཤད་པ།
ཨེ་ཝཾ་རྒྱས་བཤད་ལ་ངེས་དོན་གྱི་བཤད་པ་བདེ་སྟོང་དབྱེར་མེད་ཀྱི་དོན་ལ།
སྟོང་པ། བདེ་བ། དེ་གཉིས་དབྱེར་མེད་སྦྱོར་ཚུལ།
བདེན་གཉིས་དབྱེར་མེད་ཀྱི་སྟོང་པ་དང་སྙིང་རྗེ་ཞེས་བྱ་བའི་འོད་གསལ་དང་།
སྒྱུ་ལུས། དེ་དག་ཟུང་དུ་འཇུག་ཚུལ། དེ་ལས་འཕྲོས་ཏེ་སྒྱུ་ལུས་སྒྲུབ་པའི་
རིགས་པ་བཞི་གསལ་བ་བཤད་པ།
རྒྱུད་འདིའི་རྫོགས་རིམ་བྱེ་བྲག་ཏུ་བཤད་པ་ལ་གཞི་དངོས་པོའི་གནས་ཚུལ།
ལམ་བགྲོད་པའི་རིམ་པ། འབྲས་བུ་མངོན་དུ་བྱེད་ཚུལ་གསུམ་ལས།
དང་པོ་སྤྱིར་བཤད།
གནས་པ་རྩ་ཆགས་ཚུལ།
གཡོ་བ་རླུང་ཆགས་ཚུལ།
བཀོད་པ་བྱང་ཆུབ་ཀྱི་སེམས་ཀྱི་ཐིག་ལེ་ཆགས་ཚུལ།
དེ་དག་བར་དུ་གནས་ནས་མཐར་འཇིག་ཚུལ་དང་། གནད་དུ་བསྣུན་པའི་
སྒོ་མི་འདྲ་བ་ཐབས་དང་བཅས་པ།
a
༡༣༤
༡༤
༡༩༣}



ཨང་
༡༣
དཀར་ཆག
ལམ་བགྲོད་པའི་རིམ་པ་ལ་རྫོགས་རིམ་གྱི་དབྱེ་བ་དངོས་དང་སྦྱོར་དྲུག་
རིམ་ལྔའི་ནང་དུ་སྡུད་ཚུལ།
དེ་དག་ཏུ་གྲངས་ངེས་པ་དང་། གོ་རིམ་ངེས་ཚུལ། །
ཕྱེ་བ་སོ་སོའོ་དོན་ལ་ལུས་དབེན་སྐུ་རྡོ་རྗེའི་ཏིང་ངེ་འཛིན་ལ་སློབ་ཚུལ་ལ།
ལུས་དབེན་རིམ་གཉིས་གང་ཡིན་དཔྱད་པ། བསྐྱེད་རིམ་དང་ལུས་དབེན་ཁྱད་པར་
ཅན་གྱི་གོ་རིམ་ངེས་ཚུལ། དབེན་གཞིའི་ལུས་ངོས་བཟུང་བ། དེའི་རབ་དབྱེ།
སོར་བསམ་གྱི་ཡན་ལག་ཏུ་འགྱུར་ཚུལ། དེ་ཉམས་སུ་ལེན་ཚུལ་བཅས་དྲུག
ངག་དབེན་གསུང་རྡོ་རྗེའི་ཏིང་ངེ་འཛིན་བཤད་པ་ལ། གོ་རིམ་ངེས་ཚུལ།
དེ་ཉིད་བསྐྱེད་རིམ་གྱི་ལམ་དུ་འདོད་པ་དགག་པ། ཤེས་བྱ་རླུང་གི་དེ་ཉིད།
སྔགས་ཀྱི་དེ་ཉིད། སྲོག་རྩོལ་གྱི་ཡན་ལག་ཏུ་འགྱུར་ཚུལ། དེ་ཉམས་སུ་
ལེན་ཚུལ་བཅས།
སེམས་དབེན་ཐུགས་རྡོ་རྗེའི་ཏིང་ངེ་འཛིན་ལ་སློབ་པ་ལ། སེམས་ཀྱི་རང་བཞིན་
རྟོགས་པར་བྱ་དགོས་པའི་རྒྱུ་མཚན། དེའི་ངང་ཚུལ་གསུང་རབ་ལས་
གསུང་ཚུལ། དེ་རྟོགས་པའི་ཐབས་ཁྱད་པར་ཅན་བླ་མེད་ཀྱི་རྒྱུད་ཡིན་པར་
བསྟན་པ། དེའི་དོན་སྣང་བ་དང་རང་བཞིན་བཤད་པ། ཤེས་པའི་ཕན་ཡོན་
དང༌། མ་ཤེས་པའི་ཉེས་དམིགས་བཅས།
བདེན་པ་གཉིས་ཀྱི་རྫོགས་རིམ་བཤད་པ་ལ། ཉན་པ་པོ་ཇི་འདྲ་བ་ཞིག་གིས་
སྒྱུ་ལུས་བཤད་པར་གསོལ་བ་གདབ་པ། འཆད་པ་པོས་བཤད་པའི་རིམ་པ།
དེ་དང་འབྲེལ་བའི་བསྲེ་བའི་སྐོར་གྱི་གདམས་པ་བཤད་པ།
|༡༧༡
|༣༡༡
༡༥



ཨང་
དཀར་ཆག་
དོན་དམ་འོད་གསལ་གྱི་རྫོགས་རིམ་ལ། འོད་གསལ་དང་སྒྱུ་ལུས་གཉིས་ཀྱི་
གོ་རིམ་ངེས་ཚུལ། འོད་གསལ་སྒོམ་པའི་སྣོད་རུང་དུ་བྱ་བ། དེའི་གདམས་པ
བཤད་པ། དེ་ལམ་གཞན་གྱི་མཐར་འོང་ཚུལ། འཛིན་པའི་ཡན་ལག་ཏུ་
གསུང་ཚུལ།
[༢༤༥
དབྱེར་མེད་ཟུང་འཇུག་གི་རྫོགས་རིམ་འཆད་པ་ལ། དོན་གྱི་འོད་གསལ་ལས་
ཟུང་འཇུག་གི་སྐུར་བཞེངས་ཚུལ། བཞེངས་པའི་ཟུང་འཇུག་པས་མཉམ་རྗེས་
ཀྱི་མཛད་པ་སྐྱོང་ཚུལ། ས་ལམ་གྱི་རྣམ་གཞག་བཅས་ཟུང་འཇུག་གཏན་ལ་
དབབ་པ།
རྒྱུད་ཕྱི་མར་གསུངས་པའི་རྗེས་དྲན་དང་། ཏིང་ངེ་འཛིན་གྱི་ཡན་ལག
མཛད་བྱང་བཅས་སོ། །
༢༥ ༥



ཡང་
དཀར་ཆག
རྒྱུད་སྡེ་སྤྱིའི་རྣམ་གཞག་སྐལ་བཟང་ཡིད་འཕྲོག་གི་གཞུང་དོན་ས་བཅད་
འགོད་པ་ལ།
ཕྱག་འཚལ་ནས་སྔོན་དུ་བསྟན་པ་སྤྱིའི་རྣམ་གཞག་ལ་སྟོན་པ་མངོན་པར་
རྫོགས་པར་འཚང་རྒྱ་ཚུལ། སངས་རྒྱས་ནས་ཆོས་ཀྱི་འཁོར་ལོ་སྐོར་ཚུལ།
རྒྱལ་བའི་བསྟན་པ་ཁོ་ནར་ཐོར་འདོད་ཀྱི་འཇུག་ངོགས་སུ་བསྟན་པ།
དེ་ལ་འཇུག་པའི་རིམ་པ་མི་འདྲ་བའི་སྒོ་བསྟན་པ་བཅས།
བྱ་རྒྱུད་ཀྱི་རྣམ་གཞག་ལ་ནང་གསེས་ཀྱི་དབྱེ་བ། དབང་དང་དམ་ཚིག་གི་
རྣམ་གཞག །ལམ་ཉམས་སུ་ལེན་པའི་རིམ་པ། །
སྤྱོད་རྒྱུད་ཀྱི་རྣམ་གཞག་ལ་དེ་བཞིན་གཤེགས་པའི་རིགས་ཀྱི་སྤྱོད་རྒྱུད་སོགས། ༣༠༧
| རྣལ་འབྱོར་རྒྱུད་ཀྱི་རྣམ་གཞག་ལ། རྒྱུད་རྣམས་ལས་ཇི་ལྟར་བསྟན་པའི་རིམ་པ།
རྣལ་འབྱོར་བླ་མེད་ཀྱི་རྒྱུད་ལ་མཚན་གྱི་དབྱེ་བ་བྱུང་ཚུལ་དང་། ཕ་མའི་
རྒྱུད་གཉིས་ཀྱི་དབྱེ་བ།
འདུས་པ་བྱེ་བྲག་ཏུ་བཤད་པ་ལ། འདུས་པ་རྩ་བཤད་ཀྱི་དོན། དེའི་ཆེ་བ། །
དགོངས་འགྲེལ་གྱི་རིམ་པ་བྱུང་ཚུལ། མན་ངག་དེ་བོད་དུ་བརྒྱུད་ཚུལ།
གདམས་པ་རིན་པོ་ཆེ་དངོས་ཀྱི་དོན་ལ་རྒྱུད་སྣོད་རུང་དུ་བྱེད་པ་དབང་གི་
རྣམ་གཞག་ལ་སྔགས་ཀྱི་འཇུག་སྒོ་དབང་བསྐུར་གཙོ་བོར་བསྟན་པ། གང་གིས་
དབང་བསྐུར་བ་རྡོ་རྗེ་སློབ་དཔོན་གྱི་མཚན་ཉིད། གང་ལ་དབང་བསྐུར་བ་རྡོ་རྗེ་
སློབ་མའི་མཚན་ཉིད། གང་དུ་དབང་བསྐུར་བ་དཀྱིལ་འཁོར་གྱི་མཚན་ཉིད།
དེར་ཇི་ཙམ་ཞིག་བསྐུར་བ་དབང་གི་གྲངས་དང་དམ་ཚིག །ཇི་ལྟར་དབང་
བསྐུར་བའི་ཆོ་གའི་མཚན་ཉིད།
དབང་དུས་སུ་ཁས་བླངས་པའི་དམ་ཚིག་དང་སྡོམ་པ་བསྲུང་ཚུལ།
མཛད་བྱང་བཅས་སོ།།
༣༤0



-
-
•
གསང་འདུས་བསྐྱེད་རིམ།
༄༅། །རྒྱུད་ཐམས་ཅད་ཀྱི་རྒྱལ་པོ་དཔལ་གསང་བ་འདུས་པའི་བསྐྱེད་
རིམ་གྱི་རྣམ་གཞག་མཁས་པའི་ཡིད་འཕྲོག་བཞུགས་སོ།།
སྐུ་བཞིའི་བདག་ཉིད་ཁྱབ་བདག་རྡོ་རྗེ་འཆང་། །རླབས་ཆེན་ཐུགས་རྗེས་བསྐྱོད་
པའི་ཟློས་གར་གྱིས། །ཞིང་འདིར་ངུར་སྨྲིག་འཛིན་པའི་བཤེས་གཉེན་གྱུར། །འགྲོ་
བའི་མགོན་པོ་ཙོང་ཁ་པ་ལ་འདུད། །སྦྱང་གཞི་སྐྱེ་ཤི་བར་དོ་སྐུ་གསུམ་དུ། །སྒྱུར་བྱེད་
ཟབ་མོའི་ལམ་གྱི་སྨིན་བྱེད་མཆོག །དམ་པ་གོང་མའི་བཤད་སྲོལ་ཇི་ལྟ་བར། །བློ་
གསལ་རྣམས་ལ་ཕན་ཕྱིར་དགོད་པར་བྱ། །འདིར་དཔལ་གསང་བ་འདུས་པའི་བསྐྱེད་
པའི་རིམ་པའི་དོན་གཏན་ལ་དབབ་པ་ལ་གཉིས། མངོན་རྟོགས་ཀྱི་སྦྱོར་བའི་རྣམ་གཞག་
བཤད་པ་དང་། མངོན་རྟོགས་དངོས་སོ། །དང་པོ་ལ་གསུམ། ཐོག་མར་ཇི་ལྟར་བྱ་
བའི་རིམ་པ་དང་། མཐུན་རྐྱེན་བསྒྲུབ་པའི་ཕྱིར་ཚོགས་ཞིང་མཆོད་ཅིང་སྡོམ་པ་བཟུང་
བ་དང༌། འགལ་རྐྱེན་འགོག་པའི་ཕྱིར་བསྲུང་བའི་འཁོར་ལོ་བསྒོམ་པའོ། །དང་པོ་
ལ་ལྔ། མཚོན་དོན་དྲན་པའི་སྒོ་ནས་རྡོར་དྲིལ་འཛིན་པ་དང་། ནང་མཆོད་བྱིན་གྱིས་
བརླབ་པ་དང༌། སྔོན་འགྲོ་གཏོར་མ་འབུལ་ཚུལ་དང་། བདག་བསྐྱེད་ཀྱི་མཆོད་པ་
བྱིན་གྱིས་བརླབ་པ་དང་། རྡོ་རྗེ་སེམས་དཔའི་སྒོམ་བཟླས་སོ། །དང་པོ་ནི། འོག་ནས་
འབྱུང་བའི་རྡོར་དྲིལ་དང་ནང་མཆོད་བྱིན་གྱིས་བརླབ་པ་ལ་ལྷའི་རྣལ་འབྱོར་དང་ལྡན་
པ་ཞིག་དགོས་པས། རང་ཉིད་སྐད་ཅིག་གིས་ཞེ་སྡང་རྡོ་རྗེ་ཡུམ་བཅས་སུ་བསྐྱེད་ནས།
ངེས་དོན་གྱི་རྡོ་རྗེ་ཐབས་བདེ་བ་ཆེན་པོའི་ཡེ་ཤེས་དང་། ངེས་དོན་གྱི་དྲིལ་བུ་སྟོང་ཉིད་
རྟོགས་པའི་ཤེས་རབ་ཟུང་ད་འབྲེལ་བའི་དོན་དམ་པ་བྱང་ཆུབ་ཀྱི་སེམས་དྲན་པའི་སྒོ་
ནས་རྡོར་དྲིལ་འཛིན་པའོ། །དང་པོར་རྡོར་དྲིལ་འཛིན་པའི་ཚུལ་ནི། ཨོཾ་ཞེས་སོགས་



གསང་འདུས་བསྐྱེད་རྫོགས། །
ཀྱི་དོན་བཤད་ན། ཨོཾ་གྱིས་སྐུ་གསུང་ཐུགས་ཀྱི་རྡོ་རྗེ་གསུམ་དབྱེར་མེད་པ་དེ་མཚོན།
སརྦ་ནས་དྷ་ར་ཡ་མི་ཞེས་པའི་བར་ནི། དེ་བཞིན་གཤེགས་པ་ཐམས་ཅད་ཀྱི་གྲུབ་པའི་
རྡོ་རྗེ་མི་འདའ་བར་དམ་ཚིག་མནོས་པའི་སྒོ་ནས་ཟུང་ཞིག་ཅེས་པའོ། །བཛྲ་སཏུ་ཞེས་
པས་རྡོ་རྗེ་སེམས་དཔའི་ངོ་བོ་དེ་བསྟན། ཧི་ལྔས་རྡོ་རྗེ་སེམས་དཔའི་ཐུགས་རྒྱུད་ཀྱི་ཡེ་
ཤེས་ལྔ་དང་། ཧཱུྃ་གསུམ་གྱིས་རྡོ་རྗེ་སེམས་དཔའི་སྐུ་གསུང་ཐུགས་ཀྱི་རྡོ་རྗེ་གསུམ་དབྱེར་
མེད་པའི་ངེས་དོན་གྱི་རྡོ་རྗེ་དེ་བསྟན། བཛྲ་གྷནྡྲ་ཧོའུ་”ཞེས་པས་ཆོས་ཐམས་ཅད་བདེན་
སྟོང་དུ་དྲིལ་ཏེ་མཉམ་པར་རྟོགས་པའི་ངེས་དོན་གྱི་དྲིལ་བུ་བསྟན། དེ་འདྲ་བའི་ངེས་
དོན་གྱི་རྡོ་རྗེ་དང་དྲིལ་བུ་དེ་རྡོ་རྗེ་སེམས་དཔའ་རང་རྒྱུད་ལ་མཉེས་པ་སྟེ་སྐྱེད་པར་བྱེད་
པ་ཡིན་ནོ། །ངེས་དོན་གྱི་རྡོར་དྲིལ་གྱི་བྱེད་ལས་ཇི་ལྟར་ཡིན་ཞེ་ན། སེམས་ཅན་རྨོངས་
དང་ཞེས་སོགས་ཀྱིས་བསྟན་ཏེ། ངེས་དོན་ནི། དེའི་དོན་གྱི་རྡོ་རྗེ་གསོར་བ་ནི་མཛེས་
པའམ་བཟང་པོ་སྟེ། དེས་སེམས་ཅན་རྨོངས་པ་མ་རིག་པ་དང་བྲལ་བའི་སྒོ་ནས་རྣམ་
པར་ཐར་པའི་བྱ་བ་བྱེད་དོ། །དེ་ལྟར་བྱེད་པ་ཡང་ཆོས་ཀྱིས་ཏེ། དེ་ཁོ་ན་ཉིད་རྟོགས་
པའི་བྱ་བའམ་འབྲས་བུ་ཡིན་ནོ། །མཚོན་དོན་དེ་ལྟར་དྲན་པའི་སྒོ་ནས་སྤྲོ་བ་དང་བཅས་
ཁེ་རྡོར་དྲིལ་གཟུང་བར་བྱའོ། །ཧཱུྃ་གསུམ་ནི་རྡོ་རྗེ་གསུམ་དབྱེར་མི་ཕྱེད་པ་དང་། ཧོ་
གསུམ་ནི་སེམས་ཅན་རབ་འབྲིང་ཐ་མ་གསུམ་གྲོལ་བས་མཉེས་པར་བྱེད་པ་དེ་བསྟན།
ཡང་ཨོ་ནི་རྡོ་རྗེ་གསུམ་དབྱེར་མེད་པ་དེ་མཚོན། བཛ་ནས་ལོ་ནི་་ཞེས་པའི་བར་ནི་
ངེས་དོན་གྱི་དྲིལ་བུ་དེས་སྟོང་པ་ཉིད་ཀྱི་ཆོས་སྒྲ་སྒྲོག །རབ་ཏུ་སྒྲོག །ཀུན་ཏུ་རབ་ཏུ་སྒྲོག།
སངས་རྒྱས་ཀྱི་ཞིང་ཐམས་ཅད་གཡོ་བར་བྱེད་པ་སོགས་ཀྱི་བྱེད་ལས་དང་ལྡན་པར་
༡༽ གསང་འདུས་བདག་བསྐྱེད་ ༨ བ་ ལས། གྷཎྚ་ཧཱུྃ ༢༽ གསང་འདུས་བདག་བསྐྱེད་ ༩ ན་ ལས་ ལི་ནེ་



གསང་འདུས་བསྐྱེད་རིམ།
བསྟན། སྒྲ་དེ་གང་ཞེ་ན། པྲཛྙཱ་ཞེས་པ་མན་གྱིས་ཤེས་རབ་ཀྱི་ཕ་རོལ་ཏུ་ཕྱིན་པའི་
སྒྲའི་རང་བཞིན་རྡོ་རྗེ་སེམས་དཔའི་ཐུགས་མཉེས་པར་བྱེད་པ་ཡིན་ནོ། །ཧཱུྃ་གསུམ་དང་
ཧོ་གསུམ་ནི་སྔར་བཞིན་ནོ། །སཱཧཱ་ནི་དབུགས་འབྱིན་པའོ། །གཉིས་པ་ལ་གསུམ། བསང་
བ༑ སྦྱང་བ། བསྐྱེད་ཅིང་བྱིན་གྱིས་བརླབ་པའོ། དང་པོ་ནི། བིགྷན་ཏ་ཀྲིཏ་” ཀྱིས་
ནང་མཆོད་ཀྱི་བགེགས་བསང་། གཉིས་པ་ནི། ཤུནྱ་ཏས་མ་དག་པའི་ཀུན་རྫོབ་ཀྱི་
སྣང་བ་སྦྱོང་བ་ཡིན་ནོ། །གསུམ་པ་ལ་བསྐྱེད་པ་དང་བྱིན་གྱིས་བརླབ་པ་གཉིས། དང་
པོ་ནི། སྟོང་པའི་ངང་ལས་རླུང་མེ་ཐོད་པའི་རྫས་རྣམས་བསྐྱེད་པ་ནི་དེ་རྣམས་དོན་དམ་
པར་མེད་པར་གོ་བའི་ཆེད་དུ་ཡིན། རླུང་མེ་གཉིས་མིང་ཡིག་ཡཾ་རཾ་ལས་བསྐྱེད་པ་ནི།
དེ་གཉིས་བདེན་པར་མེད་ཀྱང་བཏགས་ཡོད་མིང་རྐྱང་ཙམ་གྱིས་བཞག་པའོ་ཞེས་བསྟན།
དེ་གཉིས་ཁ་དོག་སྔོ་དམར་དང་། དབྱིབས་ཟླ་གམ་གྲུ་གསུམ་དུ་བསྐྱེད་པ་ནི། མིང་
རྐྱང་ཙམ་གྱིས་བཞག་པའི་རླུང་མེ་གཉིས་ཁ་དོག་དང་དབྱིབས་སོགས་དང་ལྡན་པར་
བསྟན། ཐོད་པའི་གདན་མི་མགོའི་སྒྱེད་བུ་གསུམ་ལ་བྱེད་པ་ནི། བསྐྱེད་རིམ་གྱི་སྐབས་
སུ་བདུད་རྩི་རང་རྒྱུད་ལ་བསྟེན་པས་བདེ་བ་ཆེན་པོ་འདྲེན་པར་བྱེད་ཅིང་། དེའི་ངེས་
དོན་བདེ་བ་ཆེན་པོའི་ཡེ་ཤེས་དེ་སྒྲུབ་པ་པོའི་ལུས་ངག་ཡིད་གསུམ་ལ་བརྟེན་པ་དེ་མཚོན།
བདུད་རྩིའི་སྣོད་ཐོད་པ་ལ་བྱེད་པ་ནི་ཐོད་པའི་སྐད་དོད་ཀ་པཱ་ལ་ཞེས་པ་བདེ་བ་སྐྱོང་བ་
ལ་འཇུག་ཅིང་། ཐོད་པ་བདེ་སྐྱོང་གི་སྣོད་ཡིན་པས་སོ། །དེ་ཡིན་ཏེ། གཞི་དུས་སུ་
བདེ་བ་ཆེན་པོའི་རྟེན་ཁམས་དཀར་པོ་ཐོད་པའི་ནང་སྤྱི་བོ་བདེ་ཆེན་གྱི་འཁོར་ལོ་ན་གནས་
པའི་ཕྱིར། ཐོད་པའི་ས་བོན་ཨཱནི་སྟོང་ཉིད་མཚོན། ཕྱི་དཀར་ལ་ནང་དམར་བས་
༡༽ གསང་འདུས་བདག་བསྐྱེད་ ༩ ན་ ལས། བིགྷན་ཏ་ཀྲྀཏ་
་ང་འདསང



གསང་འདུས་བསྐྱེད་རྫོགས།
ནི་ཁམས་དཀར་དམར་ཀྱི་འདུ་འཕྲོད་ལ་བརྟེན་པའི་བདེ་བ་ཆེན་པོ་དེ་མཚོན། དྲི་ཆེན་
སོགས་ལྔ་བདུད་རྩིའི་རྫས་སུ་འཇོག་པ་ནི། ལྔ་པོ་དེ་ཐོག་མར་ལུས་ཟུངས་ཆགས་པའི་
དྭངས་མ་ཡིན་པས། དེ་ཉིད་ལ་སྦྱངས་རྟོགས་སྦྱར་གསུམ་བྱས་ཏེ་རང་རྒྱུད་ལ་བསྟེན་
པས་འཆི་བ་མེད་པའི་གོ་འཕང་སྟེར་བའི་ཆ་ནས་ཡིན། ཤ་ལྔ་བདུད་རྩིའི་རྫས་སུ་འཇོག་
པ་ནི་དེ་ལྔ་ལ་སྦྱངས་རྟོགས་སྦྱར་གསུམ་བྱས་ཏེ་རང་གིས་ཟོས་ཤིང་རང་རིགས་ཀྱི་ལྷ་
ལ་ཕུལ་བས་དངོས་གྲུབ་མྱུར་དུ་འགུག་པ་དང་གསལ་བར་བྱེད་པ་ཡིན་ནོ། །རྒྱུ་མཚན་
དེས་ན་ཤ་ལྔ་ལ་སྒྲོན་མ་ལྔ་དང་ལྕགས་ཀྱུ་ལྔ་ཞེས་བཤད་དོ། །གཉིས་པ་བྱིན་གྱིས་བརླབ་
པ་ལ། སྦྱང་བ། རྟོགས་པ་སྦྱར་བ་གསུམ་ལས། དང་པོ་ནི། དེ་དག་གི་ཞེས་པ་ནས་
ཤེལ་ལྟར་དག་པར་གྱུར་ཞེས་པའི་བར་གྱིས་བསྟན། གཉིས་པ་ནི། པདྨ་ཨཱདང་ཞེས་
པ་ནས་རྟོགས་པར་བྱས་ཞེས་པའི་བར་གྱིས་བསྟན། གསུམ་པ་ནི། ཨོཾ་ཡིག་གིས་ཞེས་
པ་ནས་སྤེལ་བར་གྱུར་ཞེས་པའི་བར་གྱིས་བསྟན་ནོ། །དེ་ལྟར་སྦྱངས་རྟོགས་གཉིས་ཀྱིས་
དམ་ཚིག་གི་རྫས་སྐྱེད་པར་བྱེད། དེ་ལྷ་དམ་ཚིག་པ་བསྐྱེད་པ་དང་འདྲ། སྦྱར་བས་
དམ་ཚིག་གི་རྫས་ལ་ཡེ་ཤེས་ཀྱི་རྫས་འཇུག་པར་བྱེད། དེ་ལྷ་དམ་ཚིག་པ་ལ་ཡེ་ཤེས་
པ་འཇུག་པ་དང་འདྲའོ། །གོང་དུ་བཤད་པ་དེ་རྣམས་ཁུངས་དང་སྦྱར་ན། ཨལས་
བྱུང་བའི་ཐོད་པ་དང་པདྨ་དང་ཤ་ལྔ་དང་བདུད་རྩི་ལྔ་དང་ཐུན་མོང་དུ་ཨོཾ་ཡིག་གིས་མཚན་
པ་དང་། རྫས་རྣམས་སྦྱངས་རྟོགས་སྦར་གསུམ་བྱས་ནས་རང་ལྷར་བསྐྱེད་པ་ལ་འབུལ་
བ་རྣམས་ནི་རྒྱུད་ཕྱི་མ་ལས་བཤད། ཤ་ལྔ་གཤེགས་པ་ལྔར་བསྐྱེད་པ་ལེའུ་དྲུག་པ་ལས་
བཤད། བདུད་རྩི་ལྔ་གཤེགས་མ་ལྔར་བསྐྱེད་པ་བཤད་རྒྱུད་རྡོ་རྗེ་ཕྲེང་བ་ལས་བཤད།
ཐོད་པའི་འོག་གི་རླུང་མེའི་དཀྱིལ་འཁོར་དང་རྡོ་རྗེ་ཉི་གདན་ལ་གནས་པ་ནཱ་རོ་པས་བཤད།



གསང་འདུས་བསྐྱེད་རིམ།
རླུང་མེའི་དཀྱིལ་འཁོརཧཱུཾ་ཡཾ་ཧཱུཾ་རཾ་སོཊ་དང་། ཤ་ལྔ་བདུད་རྩི་ལྔ་ཧཾ་བྷོ་སོགས་ལས་བསྐྱེད་
པ་དང༌། རྡོ་རྗེ་དཀར་པོར་བྱེད་པར་ཐུབ་པ་དཔལ་གྱིས་བཤད། སྔོན་པོར་ཤནྟི་པས་
བཤད། མཐར་ཡི་གེ་གསུམ་ལན་བདུན་བརྗོད་པར་ཐུབ་པ་དཔལ་གྱིས་བཤད། དེ་
ལྟར་ཤ་ལྔ་དང་བདུད་རྩི་ལྔའི་བསྐྱེད་ཆོག་ལེགས་པར་ཤེས་དགོས་ཏེ། བླ་མེད་ཀྱི་ཐེག་
པ་འདིར་སྙིགས་དུས་ཀྱི་ཚེ་ཐུང་གཅིག་ལ་སངས་རྒྱ་བའི་མྱུར་ཁྱད་བདེ་སྟོང་དབྱེར་མེད་
ཀྱི་ཡེ་ཤེས་བསྐྱེད་པ་ལ་བྱང་ཆུབ་ཀྱི་སེམས་འཛག་དགོས། དེ་ལ་ཁམས་དཀར་པོ་རྒྱས་
དགོས་པས། དེའི་ཐབས་སུ་ཤ་ལྔ་དང་བདུད་རྩི་ལྔའི་བཅུད་ལེན་མཆོག་ཏུ་གྱུར་པ་ཡིན་
ཏེ༑ བརྟག་གཉིས་ལས། དེ་ལ་ག་བུར་རྒྱུ་ཡི་ཕྱིར། ། ཤ་ནི་ཟ་བ་ཉིད་དུ་བྱ། །ཁྱད་
པར་དུ་ནི་ཆང་ཉིད་དོ། །ཞེས་གསུངས། རྒྱས་པར་ནི་བསྐྱེད་རིམ་ཊཱིཀྐ་ལས་ཤེས་དགོས་
སོ། །ཐོག་མར་ནང་མཆོད་བྱིན་གྱིས་བརླབ་པའི་དགོས་པ་ནི། འོག་ནས་འབྱུང་བའི་
མཆོད་གཏོར་སོགས་ལ་གནས་པའི་བགེགས་བསང་བའི་ཆེད་དུ་ཡིན་ནོ། །གསུམ་པ་
སྔོན་འགྲོ་གཏོར་མ་ལ་གཉིས། མཆོད་གཏོར་བྱིན་གྱིས་བརླབ་པ་དང་། མགྲོན་སྤྱན་
དྲངས་ནས་འབུལ་ཚུལ་ལོ། །དང་པོ་ནི། ནང་མཆོད་གཏོར་ཏེ་ལས་སྔགས་བརྗོད་
ནས་མཆོད་རྫས་རྣམས་ལ་གནས་པའི་བགེགས་བསང་། ཤུནྱ་ཏའི་སྔགས་བརྗོད་དེ་མཆོད་
རྫས་རྣམས་འོད་གསལ་དུ་བཅུག་པའི་སྟོང་པའི་ངང་ལས་ཨཱ༔ལས་བྱང་བའི་ཐོད་པའི་
ནང་དུ་ཨོཾ་པོ་བུ་ལ་སོགས་པ་སོ་སོའི་མིང་ཡིག་དང་པོ་ཐིག་ལེས་བརྒྱན་པ་ཞུ་བ་ལས་བྱུང་
བའི་ངོ་བོ་བདེ་སྟོང་དབྱེར་མེད་ཀྱི་ཡེ་ཤེས་ཡིན་པ་ལ་རྣམ་པ་མེ་ཏོག་ལ་སོགས་པ་སྔོན་
འགྲོའི་གཏོར་མའི་མཆོད་རྫས་སོ་སོ་བྱེད་ལས་མགྲོན་རྣམས་ཀྱི་དབང་པོ་དྲུག་གི་སྤྱོད་
ཡུལ་དུ་ཟག་པ་མེད་པའི་བདེ་བ་ཁྱད་པར་ཅན་བསྐྱེད་པའི་ནུས་ལྡན་དུ་བསམ། སྔོན་



6
གསང་འདུས་བསྐྱེད་རྫོགས།
འགྲོ་གཏོར་མ་ལ་ཡང་ནང་མཆོད་གཏོར་ཏེ་ནང་མཆོད་ལྟར་བྱིན་གྱིས་བརླབ་བོ། །གཉིས་
པ་ནི། སྒྲུབ་ཐབས་ཀྱི་སྔོན་དུ་ཕྱོགས་སྐྱོང་ལ་གཏོར་མ་འབུལ་བར་འདིའི་རྒྱུད་རྒྱ་གཞུང་
རྣམས་ལས་མ་བཤད་ཀྱང་། མཁའ་འགྲོ་རྒྱ་མཚོ་སོགས་ལས་ཁ་བསྐང་ནས་རང་ཞེ་
སྡང་རྡོ་རྗེར་གསལ་བའི་ཐུགས་ཀའི་ཧཱུྃ་གི་འོད་ཟེར་གྱིས་དཀར་ཕྱོགས་ལ་དགའ་བའི་
ཕྱོགས་སྐྱོང་འཁོར་བཅས་སྤྱན་དྲངས། དེ་ལ་ཐ་མལ་གྱི་སྣང་ཞེན་དགག་པའི་ཆེད་དུ་
སྐད་ཅིག་གིས་འོད་གསལ་དུ་བཅུག་པའི་སྟོང་པའི་ངང་ལས་རྡོ་རྗེ་འཆང་ཡུམ་བཅས་
སུ་བསྐྱེད་པ་ལ་སྔོན་དུ་ཆུ་བཞི་འབུལ། དེ་ནས་རྡོ་རྗེ་གསོར་ཞིང་དྲིལ་བུ་དཀྲོལ་ནས།
ཨོཾ་ཨདུས་གསུམ་སྐྱེས་པ་ཀུན་དང་ཕྱོགས་བཅུ་ཡི། །ཞེས་སོགས་ཀྱིས་གཏོར་མ་ཕུལ།
འདོད་དོན་ལ་གསོལ་བ་གདབ། དེ་ནས་ཞལ་བསིལ་མཆོད་ཡོན་སོ་རྩི་རྣམས་དང་། ཉེར་
སྤྱོད་ལྔ་རོལ་མོ་དང་བཅས་པ་འབུལ་ཞིང་ནང་མཆོད་ཀྱང་ཕུལ་ཏེ། མ་རྙེད་ཅེས་སོགས་
ཀྱིས་བཟོད་པར་གསོལ། ཡིག་བརྒྱ་བརྗོད། ཕྱོགས་སྐྱོང་འཁོར་བཅས་རང་གནས་སུ་
གཤེགས་པར་བསམ་མོ། །སྔོན་འགྲོ་གཏོར་མ་འབུལ་བའི་དགོས་པ་ནི། སྒྲུབ་ཐབས་
དངོས་གཞི་བསྒོམ་པ་ལ་བགེགས་ཀྱི་བར་ཆད་བྱེད་པ་བསྲུང་བའི་འཕྲིན་ལས་བཅོལ་བའི་
ཆེད་དུ་ཡིན་ནོ། །བཞི་པ་བདག་བསྐྱེད་ཀྱི་མཆོད་པ་བྱིན་གྱིས་བརླབ་པ་ལ་གསུམ། བྱིན་
གྱིས་བརླབ་པ་པོ་དང་། བྱིན་གྱིས་བརླབ་པའི་ཚུལ་དང་། བྱིན་གྱིས་བརླབས་པའི་མཆོད་
རྫས་རྣམས་དུས་ནམ་གྱི་ཚེ་ཡུལ་གང་ལ་འབུལ་བའོ། །དང་པོ་ནི། རང་ཉིད་ཞེ་སྡང་
རྡོ་རྗེར་གསལ་བའི་ང་རྒྱལ་དང་ལྡན་པའི་སྒོ་ནས་བྱིན་གྱིས་བརླབ་པར་བྱེད་པ་ཡིན་ནོ།།
གཉིས་པ་ནི། ལས་སྔགས་ཀྱིས་བསང་། ཤུནྱ་ཏའི་སྔགས་ཀྱིས་བདེ་སྟོང་དབྱེར་མེད་
ཀྱི་འོད་གསལ་དུ་སྦྱངས་པའི་སྟོང་པའི་ངང་ལས་ཨལས་བྱུང་བའི་ཐོད་པ་ཕྱི་དཀར་



གསང་འདུས་བསྐྱེད་རིམ།
ལ་ནང་དམར་བའི་ནང་དུ་ཨོཾ་པཾ་ཧུཾ་ལ་སོགས་པ་ལས་མཆོད་རྫས་རྣམས་བསྐྱེད། ཨོཾ་
ཨཱ༔ཧཱུྃ་གི་བར་དུ་རང་རང་གི་མིང་ཡིག་སྤེལ་ནས་བྱིན་གྱིས་རློབ་པ་ཡིན་ནོ། །གསུམ་
པ་ནི། དུས་བདག་བསྐྱེད་ཟིན་པའི་མཇུག་བསྟོད་པའི་དེ་མ་ཐག་ཏུ་ཡུལ་རང་མི་བསྐྱོད་
པའི་རྟེན་དང་བརྟེན་པའི་དཀྱིལ་འཁོར་དུ་མོས་པ་དེ་ལ་འབུལ་ལོ། །ལྔ་པ་རྡོ་རྗེ་སེམས་
དཔའི་སྒོམ་བཟླས་ནི། རང་རྡོར་སེམས་སུ་བསྐྱེད་པ་ལ་མི་རུང་བ་མེད་ཀྱང་། བླ་མ་
སྔ་མའི་ཕྱག་ལེན་ལྟར་རང་གི་སྤྱི་བོར་རྡོར་སེམས་བསྐྱེད་ཆོག་མཛད་པ་ཡིན་ལ། དེ་
ཡང་རང་གི་སྤྱི་བོར་པཾ་ལས་པདྨ་དང་ཨལས་ཟླ་བའི་སྟེང་དུ་ཧཱུཾ་དང་རྡོ་རྗེ་ལས་རྡོ་རྗེ་
སེམས་དཔའ་བསྐྱེད་པ་ནི། ཧཱུྃ་དང་རྡོ་རྗེས་མཚོན་པའི་བདེ་སྟོང་དབྱེར་མེད་ཀྱི་ཡེ་ཤེས་
དེ་རྡོར་སེམས་ཀྱི་ངེས་དོན་ཡིན་པའི་སྒོ་ནས་དང་། དེ་རྣམས་དཀར་པོར་བསྒོམ་པ་ནི་
སྡིག་པ་ཞི་བ་སོགས་ཞི་བའི་ལས་ལ་བསྔགས་པའོ། །དེ་ལྟ་བུའི་རྡོ་རྗེ་སེམས་དཔའ་ཡབ་
ཡུམ་དམ་ཚིག་པ་བསྐྱེད། ཡེ་ཤེས་པ་བཅུག་སྟེ་ནུས་ལྡན་དུ་བྱས་དབང་བསྐུར་རིགས་
བདག་གིས་རྒྱས་གདབ། བརྟན་པར་བྱས་ཤིང་གསོལ་བ་བཏབ་ནས་ཡིག་བརྒྱ་བཟླ་བར་
བྱའོ། །སྔགས་དོན་ནི། ཨོཾ་ལ་ཨ་ཨུ་མ་གསུམ་ཡོད་པས། རྡོ་རྗེ་གསུམ་སོ་སོ་བ་དེ་
མཚོན། ཨོ་གཅིག་ཏུ་དྲིལ་བས་རྡོ་རྗེ་གསུམ་དབྱེར་མེད་པ་དེ་མཚོན། མཚོན་དོན་
དེ་ལྟ་བུ་དྲན་པའི་སྒོ་ནས་ཨོ་ཞེས་བརྗོད་པས་ཕན་ཡོན་དཔག་དུ་མེད་པ་ལེན་པའི་ཕྱིར་
དུ་ནོར་བུ་འཛིན་པའི་སྔགས་སུ་བརྗོད་དེ། རྡོ་རྗེ་རྩེ་མོ་ལས། ཨོཾ་ནི་ཅི་ཞིག་ཡིན་པར་
བརྗོད། །མཆོག་དང་ནོར་གཏེར་དཔལ་དང་གཡང་། །དམ་བཅའ་བ་དང་བཀྲ་ཤིས་
དོན། །སྐལ་བཟང་རྣམ་པ་དང་ལྡན་ཞིང་། །ནོར་བུ་འཛིན་པའི་སྔགས་སུ་བརྗོད། །ཅེས་
གསུངས་པ་ལྟར་རོ། །ཨོཾ་བཛྲ་སཏཱ་ས་མ་ཡ། མ་ནུ་པཱ་ལ་ཡ་ནི། རྡོ་རྗེ་སེམས་དཔའ་



གསང་འདུས་བསྐྱེད་རྫོགས།
དམ་ཚིག་བཞིན་དུ་རྗེས་སུ་སྐྱོངས་ཤིག་ཅེས་པའོ། །བཛྲ་སཏྭ་ཏྭེ་ནོ་པ་ཏི་ཥཱ་ནི། རྡོ་རྗེ་
སེམས་དཔའ་ཉེ་བར་མནོས་ཤིག་ཅེས་པའོ། །ཌི་ལྷོ་མེ་བྷ་ཝ་སོགས་བཞི་ནི། བདག་
ལ་བརྟན་པའི་རང་བཞིན་དུ་མཛོད། བདག་ལ་དགྱེས་པའི་རང་བཞིན་དུ་མཛོད། བདག་
ལ་ཆགས་པའི་རང་བཞིན་དུ་མཛོད། བདག་ལ་རྒྱས་པའི་རང་བཞིན་དུ་མཛོད་ཅིག་
ཅེས་པའོ། །སརྦ་སིདྡྷི་སོགས་གསུམ་ནི། བདག་ལ་དངོས་གྲུབ་ཐམས་ཅད་སྩོལ་བར་
མཛོད། ལས་ཐམས་ཅད་རྩོལ་བར་མཛོད། བདག་གི་སྙིང་ལ་དཔལ་གནས་པར་མཛོད་
ཅེས་པའོ། །ཧཱུཾ་ནི་རྡོ་རྗེ་སེམས་དཔའི་ཐུགས་རྡོ་རྗེའི་ས་བོན་དང་། ཧ་བཞི་དང་ཧོ་དང་
ལྔ་ནི། དངོས་གྲུབ་དང་འཕྲིན་ལས་དང་ལམ་ལ་དགའ་ཞིང་སྤྲོ་བར་བྱའོ་ཞེས་ཁ་ཅིག་
འཆད། བྷ་ག་ཝཱན་སོགས་ནི་བཅོམ་ལྡན་འདས་དེ་བཞིན་གཤེགས་པ་ཐམས་ཅད་ཅེས་
རྡོ་རྗེ་སེམས་དཔའ་ལ་བོས་ནས། མ་མེ་མུཉྫ་ཞེས་པས་བདག་དང་མ་བྲལ་བར་མཛོད་
ཅེས་པའོ། །བཛི་བྷ་ཝ་ཞེས་པ་ནི་རྡོ་རྗེ་དང་ལྡན་པའི་སྒོ་ནས་རྡོ་རྗེ་ཅན་ནམ་རྡོ་རྗེ་འཛིན་
པའི་དངོས་པོར་མཛོད་ཅིག་ཅེས་པའོ། །མ་ཧཱ་ས་མ་ཡ་ས་ཏཱ། ཞེས་པ་ནི་རྡོ་རྗེ་སེམས་
དཔའ་ལ་དམ་ཚིག་ཆེན་པོའི་སེམས་དཔའ་ཞེས་བོས་ནས་གོང་དུ་གསོལ་བ་བཏབ་པ་བཞིན་
མཛོད་ཅིག་ཅེས་སླར་ཡང་ནན་ཏན་དུ་གསོལ་བ་བཏབ་པའོ། །ཨཱནི་རྡོ་རྗེ་སེམས་དཔའི་
གསུང་རྡོ་རྗེའི་ས་བོན་དེ་མཚོན། ཧཱུཾ་དང་ཕཊ་གཉིས་ནི་ཉོན་མོངས་པ་དང་སྡུག་བསྔལ་
ཐམས་ཅད་ཆོམས་ཤིག་ཅེས་པའོ། །དེ་ནས་སྡོམ་འབྱུང་ནས་བཤད་པའི། བདག་ནི་
མི་ཤེས་རྨོངས་པ་ཡིས། །ཞེས་སོགས་ཀྱིས་གསོལ་བ་བཏབ་ནས་རྡོ་རྗེ་སེམས་དཔའ་ཡབ་
ཡུམ་རང་ལ་ཐིམ་པར་བསྒོམ། དེ་ལྟ་བུའི་རྡོ་རྗེ་སེམས་དཔའི་སྒོམ་བཟླས་ཀྱིས་གཉེན་
པོ་སྟོབས་བཞི་ཚང་བའི་བཤགས་པ་བསྟན་ཏེ། སྐྱབས་འགྲོ་སེམས་བསྐྱེད་གཉིས་ཀྱིས་



གསང་འདུས་བསྐྱེད་རིམ།
རྟེན་གྱི་སྟོབས་བསྟན། རྡོར་སེམས་སྒོམ་བཟླས་ཀྱིས་གཉེན་པོ་ཀུན་ཏུ་སྤྱོད་པའི་སྟོབས་
བསྟན། བདག་ནི་མི་ཤེས་སོགས་ཀྱིས་དངོས་སུ་སུན་འབྱིན་པའི་སྟོབས་བསྟན་ནས།
ཤུགས་ལ་ཉེས་པ་ལས་སླར་བཟློག་པའི་སྟོབས་བསྟན། དེ་ལྟར་སྒོམ་བཟླས་དང་འབྲེལ་
བའི་སྒོ་ནས་ཡིག་བརྒྱ་ཉེར་གཅིག་རེ་བཟླས་ན་རྩ་ལྟུང་སྦོམ་པོ་སོགས་ཡན་ལག་དང་བཅས་
པ་འཕེལ་བར་མི་འགྱུར་ཞིང་། འབུམ་ཕྲག་ཏུ་བཟླས་ན་རྩ་ལྟུང་སོགས་རྩ་བ་ནས་དག་
པར་འགྱུར་ཏེ། སྙིང་པོ་རྒྱན་ལས། སངས་རྒྱས་ཀུན་གྱི་སྐུ་གཅིག་པོ། །པད་དཀར་
ཟླ་བའི་དབུས་གནས་ཤིང་། །རྡོ་རྗེ་དྲིལ་བུ་རྒྱན་སྤྲས་པ། །རྡོ་རྗེ་སེམས་དཔའ་ལེགས་
དམིགས་ཤིང་། །ཡི་གེ་བརྒྱ་པ་ཆོ་ག་བཞིན། །ཉི་ཤུ་རྩ་ནི་རེ་རེ་བཟླས། །ལྟུང་སོགས་
བྱིན་གྱིས་བརླབ་གྱུར་ནས། །འཕེལ་བ་རུ་ནི་མི་འགྱུར་ཞིང༌། །གྲུབ་པ་མཆོག་རྣམས་
ཀྱིས་བཤད་པ། །ཐུན་མཚམས་སུ་ནི་སྤྱད་པར་བྱ། །འབུམ་ཕྲག་ཏུ་ནི་བཟླས་གྱུར་
ན༑ ༑རྣམ་པར་དག་པའི་བདག་ཉིད་འགྱུར། །ཞེས་གསུངས་སོ། །ཐུན་མཚམས་སུ་
བཟླ་བར་བཤད་ཀྱང་བླ་མ་སྔ་མའི་ཕྱག་ལེན་ལྟར་ཐུན་གྱི་འགོར་མཛད་དོ། །གཉིས་
པ་མཐུན་རྐྱེན་བསྒྲུབ་པའི་ཕྱིར་ཚོགས་ཞིང་མཆོད་ཅིང་སྡོམ་པ་བཟུང་བ་ལ་བདུན། ཚོགས་
ཞིང་སྤྱན་དྲངས་མཆོད་པ་དང༌། ཕྱག་འཚལ་བ་དང་། སྡིག་པ་བཤགས་པ་དང་།
བསྔོ་ཞིང་རྗེས་སུ་ཡི་རང་བ་དང་། སྐྱབས་སུ་འགྲོ་བ་དང་། སེམས་བསྐྱེད་ཅིང་ལམ་
ལ་བརྟེན་པར་དམ་བཅའ་བ་དང་། སྡོམ་པ་བཟུང་བ་དང་བདུན་ནོ། །དང་པོ་ནི། རང་
མི་བསྐྱོད་པ་ཞི་བར་གསལ་བའི་ཐུགས་ཀའི་ཧཱུཾ་སྔོན་པོའི་འོད་ཟེར་ལྕགས་ཀྱུའི་རྣམ་པ་
ཅན་གྱིས་བླ་མ་དང་མི་བསྐྱོད་པའི་དཀྱིལ་འཁོར་ཚོགས་གསོག་པའི་ཡུལ་དུ་སྤྱན་དྲངས།
དེ་ཡང་བླ་མ་སྤྱན་འདྲེན་པ་ལ། བླ་མ་གཙོ་བོའི་རིགས་བདག་ཏུ་མོས་པའི་ཚུལ་དུ་སྤྱན་



19
གསང་འདུས་བསྐྱེད་རྫོགས། །
འདྲེན་པ་དང༌། གཙོ་བོ་དང་བླ་མ་ཐ་མི་དད་དུ་མོས་ནས་སྤྱན་འདྲེན་པ་གཉིས་ལས།
འདིར་ནི་ཕྱི་མ་ལྟར་ཡིན། གནས་གང་ནས་སྤྱན་འདྲེན་པ་ནི། རང་བཞིན་གྱི་གནས་
དང་། གནས་བྱེ་བྲག་པ་འོག་མིན་གཉིས་ལས། འདིར་རང་བཞིན་གྱི་གནས་ནས་ཡིན།
དེ་ཡང་ཆོས་སྐུ་ལ་རང་བཞིན་གྱི་གནས་སུ་བྱས་ནས་གཟུགས་སྐུའི་རྣམ་པར་སྤྱན་འདྲེན་
པ་དང་། ལོངས་སྐུ་ལ་རང་བཞིན་གྱི་གནས་སུ་བྱས་ནས་སྤྲུལ་སྐུའི་རྣམ་པར་སྤྱན་འདྲེན་
པ་གཉིས་ལས། རང་ལུགས་ཀྱི་མཁས་པ་ཁ་ཅིག་དང་པོ་ཁོ་ན་ལྟར་བཞེད། མཁས་
པ་ཁ་ཅིག་མངོན་བརྗོད་ལས། སྔོན་གྲུབ་པ་ནི་བསྐུལ་ནས་སུ། །ཞེས་པ་དང་། དཀྱིལ་
འཁོར་ཡང་གང་དུ་དབང་བསྐུར་བའི་སྤྲུལ་སྐུའི་དཀྱིལ་འཁོར་ཡིན་པས་གཉིས་པ་ཁོ་ན་
ལྟར་བཞེད། རང་ལུགས་ནི་དེ་གཉིས་གང་བྱས་ཀྱང་ཆོག་གོ །དེ་ལ་འབུལ་བའི་མཆོད་
རྫས་ནི་སྤྲོས་པའི་ལྷ་མོ་ལ་སོགས་པས་ཐོགས་པའི་མེ་ཏོག་ལ་སོགས་པ་ཡིན་ལ། འབུལ་
བའི་ཚུལ་ནི། ཨོཾ་ཞེས་པ་དང་དུས་མཉམ་དུ་མཆོད་ལྷ་རྣམས་སྙིང་ག་ནས་སྤྲོས་ཏེ། དེ་
བཞིན་གཤེགས་པ་ཐམས་ཅད་ལ་མེ་ཏོག་ལ་སོགས་པ་མཆོད་པའི་སྤྲིན་གྱི་རྒྱ་མཚོ་ཕྱོགས་
བཅུར་འཕྲོ་བ་དམ་ཚིག་བཞིན་དུ་བཞེས་ཤིག་ཅེས་པའོ། །ཧཱུྃ་ཞེས་པ་དང་མཉམ་དུ་མཆོད་
ལྷ་རྣམས་སྙིང་གའི་ཧཱུྃ་ལ་སྡུད། མཆོད་སྔགས་བཤད་རྒྱུད་རྡོ་རྗེ་འཕྲེང་བ་ལས་བཤད།
མཆོད་པའི་དོན་ནི། བླ་མ་དང་ལྷ་རྣམས་ཀྱི་དབང་པོ་དྲུག་གི་སྤྱོད་ཡུལ་དུ་ཟག་པ་མེད་
པའི་བདེ་བ་ཁྱད་པར་ཅན་བསྐྱེད་པ་ཡིན་ནོ། །གཉིས་པ་ནི། གང་ཞིག་ཅེས་པ་ནས།
རྒྱ་ཆེན་དེ་ལ་ཕྱག་འཚལ་ལོ། །ཞེས་པའི་བར་གྱི་ཚིགས་སུ་བཅད་པ་གསུམ་གྱིས་བསྟན་
ཏེ༑ ཚིགས་བཅད་དང་པོའི་དོན་ནི་ཕྱག་འཚལ་ལོ་ཞེས་དྲང་ངོ༌། །ཡུལ་གང་ལ་ན་
བྱང་ཆུབ་ཀྱི་སེམས་རྡོ་རྗེ་འཆང་དང་སྤངས་རྟོགས་མཉམ་པར་འདྲ་ཞིང་། ཟབ་གསལ་



གསང་འདུས་བསྐྱེད་རིམ།
ང་འང
གཉིས་སུ་མེད་པའི་ཡེ་ཤེས་རྒྱ་ཆེ་བ་ལྷའི་འཁོར་ལོ་ཤར་བ་གང་ཡིན་པ་དེ་ལའོ། །དེ་
གང་ཞེ་ན་གཟུགས་ལ་སོགས་པ་ཕུང་པོ་ལྔ་རྣམ་པར་དག་པའི་རྣམ་སྣང་ལ་སོགས་པའི་
རིགས་ལྔ་དང་། གཟུགས་ཀྱི་སྐྱེ་མཆེད་ལ་སོགས་པའི་སྐྱེ་མཆེད་དྲུག་རྣམ་པར་དག་
པའི་རྡོ་རྗེ་མ་ལྔ་དང༌། བྱང་ཆུབ་སེམས་དཔའ་ཀུན་བཟང་། མིག་ལ་སོགས་པའི་དབང་
པོ་དྲུག་རྣམ་པར་དག་པའི་ས་སྙིང་ལ་སོགས་པའི་སེམས་དཔའ་དྲུག །ས་ལ་སོགས་པའི་
ཁམས་ལྔ་རྣམ་པར་དག་པའི་སྤྱན་སོགས་ཡུམ་བཞི་དང་བྱང་ཆུབ་སེམས་དཔའ་འཇམ་
དཔལ་ལའོ། །ཚིགས་བཅད་གཉིས་པའི་དོན་ནི་ཕྱག་འཚལ་ལོ་ཞེས་དྲང་ངོ༌། །ཡུལ་
གང་ལ་ན། བྱང་ཆུབ་ཀྱི་སེམས་རྡོ་རྗེ་འཆང་དང་སྤངས་རྟོགས་རྫོགས་པ་དང་འདྲ་ཞིང་
རིགས་པ་སྟེ་རིགས་མ་ལྷ་མོ་རྣམས་དང་མཉམ་པར་སྦྱར་བ་ལས་བྱང་བའི་ལྷན་ཅིག་
སྐྱེས་པའི་བདེ་བ་དང་དུས་རྟག་ཏུ་འབྲེལ་བས་ཆོས་ཅན་སྣ་ཚོགས་སུ་སྣང་བ་རྣམས་ལྷན་
ཅིག་སྐྱེས་པའི་དགའ་བས་མྱོས་པའི་དངོས་པོ་ཟབ་གསལ་དང་བདེ་སྟོང་གཉིས་སུ་མེད་
པའི་ཡེ་ཤེས་དེ་ཉིད་རྒྱ་ཆེ་བ་ལྷའི་འཁོར་ལོ་ཤར་བ་དེ་ལའོ། །དེ་གང་ཞེ་ན། གཏི་མུག་
རྣམ་པར་དག་པ་རྣམ་སྣང་གི་རིགས་ཀྱི་ཁྲོ་བོ་གཤིན་རྗེ་གཤེད། ཉེས་པ་ང་རྒྱལ་རྣམ་
པར་དག་པ་རིན་འབྱུང་གི་རིགས་ཀྱི་ཁྲོ་བོ་ཤེས་རབ་མཐར་བྱེད། འདོད་ཆགས་རྣམ་
པར་དག་པ་འོད་དཔག་མེད་ཀྱི་རིགས་ཀྱི་ཁྲོ་བོ་རྟ་མགྲིན། རྡོ་རྗེ་དོན་ཡོད་གྲུབ་པའི་རིགས་
ཀྱི་ཁྲོ་བོ་བགེགས་མཐར་བྱེད་དོ། །ཚིགས་བཅད་གསུམ་པའི་དོན་ནི་ཕྱག་འཚལ་ལོ་
ཞེས་དྲང་ངོ་། །ཡུལ་གང་ལ་ན། བྱང་ཆུབ་ཀྱི་སེམས་རྡོ་རྗེ་འཆང་དང་སྤངས་རྟོགས་
མཉམ་པར་འདྲ་ཞིང་ཟབ་གསལ་གཉིས་སུ་མེད་པའི་ཡེ་ཤེས་རྒྱ་ཆེ་བ་ལྷའི་འཁོར་ལོ་ཤར་
བ་གང་ཡིན་པ་དེ་ལའོ། །དེ་གང་ཞེ་ན། རྨོངས་པ་མ་རིག་པ་རྣམ་པར་དག་པ་རྣམ་



གསང་འདུས་བསྐྱེད་རྫོགས། 12
སྣང་གི་རིགས་ཀྱི་ཁྲོ་བོ་མི་འགྱུར་བ་སྟེ་མི་གཡོ་བ་དང་། སྒྲིབ་པ་ང་རྒྱལ་རྣམ་པར་དག་
པ་རིན་འབྱུང་གི་རིགས་ཀྱི་ཁྲོ་བོ་སྡུད་དང་ཞེས་པས་འདོད་རྒྱལ་དང༌། འདོད་ཆགས་
རྣམ་པར་དག་པ་འོད་དཔག་མེད་ཀྱི་རིགས་ཀྱི་ཁྲོ་བོ་དགའ་དང་ཞེས་པ་དབྱུག་སྔོན་ཅན་
དང་། རྡོ་རྗེ་དོན་ཡོད་གྲུབ་པའི་རིགས་ཀྱི་ཁྲོ་བོ་རྣམ་པ་ཞེས་པ་སྟོབས་པོ་ཆེ་དང་། ཞེ་
སྡང་རྣམ་པར་དག་པ་མི་བསྐྱོད་པའི་རིགས་ཀྱི་ཁྲོ་བོ་རྒྱུ་གནོད་མཛེས་དང་། འབྲས་
བུ་གཙུག་ཏོར་འཁོར་ལོ་སྒྱུར་བ་དེ་ལའོ། །ལྷ་སོ་གཉིས་ལ་ཕྱག་འཚལ་བ་འདི་ནི་རྒྱུད་
ཕྱི་མ་ལས་འབྱུང་བའོ། །གསུམ་པ་ནི། བཤགས་པར་བྱ་བ་གང་ཞིག་དུས་འཁོར་བ་
ཐོག་མ་མེད་པ་ནས་གནས་སྲིད་པའི་ཆུ་ཀླུང་དུ་ཀུན་སློང་དུག་གསུམ་མ་ལུས་པའི་ཀུན་
རྟོག་གིས་བསགས་པ་ངོ་བོ་ཁ་ན་མ་ཐོ་བའི་རྙོག་པ་མི་དགེ་བ་བཅུ་ལ་སོགས་པ་རྣམས་
བཤགས་ཡུལ་ཐུགས་རྗེ་ཆེ་ལྡན་བླ་མ་དང་དཀྱིལ་འཁོར་བའི་ལྷ་ཚོགས་རྣམས་ཀྱི་སྤྱན་
སྔར། ཚུལ་རྒྱལ་བས་གསུངས་པའི་ཆོ་ག་བཞིན་གཉེན་པོ་སྟོབས་བཞི་ཚང་ཞིང་འཁོར་
གསུམ་བདེན་མེད་དུ་རྟོགས་པའི་ཤེས་རབ་ཀྱིས་ཟིན་པའི་སྒོ་ནས་བཤགས་པར་བྱའོ། །བཞི་
པ་ནི། རྫོགས་པའི་སངས་རྒྱས་དང་བྱང་ཆུབ་སེམས་དཔའ་དང༌། ཉན་རང་འཕགས་
པ་དང་། དེ་ལས་གཞན་པའི་སོ་སོ་སྐྱེ་བོ་རྣམས་ཀྱི་དགེ་བའི་རྩ་བ་གང་མཛད་པ་དེ་དག་
ཀུན་ལ་ཡང་དག་པར་རྗེས་སུ་ཡི་རངས་ཤིང་། དུས་གསུམ་དུ་བསགས་པའི་དགེ་རྩ་
ཐམས་ཅད་བླ་མེད་རྫོགས་པའི་བྱང་ཆུབ་ཏུ་བསྔོ་བར་བགྱིའོ། །ལྔ་པ་ལ་གསུམ་ལས།
དང་པོ་ནི། སངས་རྒྱས་ལ་སྐྱབས་སུ་འགྲོ་བ་ནི། ཡིད་ཀྱི་རོལ་པས་ཏེ་བཀོད་པ་དང་
གཉིས་སྣང་གི་དྲི་མ་མེད་པ་ཟླ་བ་དང་འདྲ་བར་གོང་ནས་གོང་དུ་འཕེལ་བའི་ས་དང་པོ་
རབ་ཏུ་དགའ་བ་སོགས་ཀྱིས་བསྒྲུབས་པའི་གཉིས་སུ་མེད་པའི་ཡེ་ཤེས་དང་། སྙིང་རྗེ་



གསང་འདུས་བསྐྱེད་རིམ།
དམ་པ་མཐའ་ཡས་པ་ཡི་ཐབས་ཏེ། དེ་ལྟ་བུའི་ཐབས་ཤེས་ཀྱི་ཡོན་ཏན་མཐར་ཐུག་
པར་རང་གི་རྒྱུད་ལ་དུས་རྟག་ཏུ་གནས་པའི་བདེ་བར་གཤེགས་པ་རྣམས་རང་ལ་སྐྱབས་
སྟོན་པའི་སྟོན་པར་ཁས་ལེན་པའོ། །གཉིས་པ་ཆོས་ལ་སྐྱབས་སུ་འགྲོ་བ་ནི། གཉིས་
སྣང་གི་རྟོག་པ་མ་ལུས་པ་ལས་ས་རང་དུས་ནས་ངེས་པར་གྲོལ་ཞིང་། སེམས་དཔའ་
དམ་པ་རྣམས་ཀྱི་སྤངས་རྟོགས་ཀྱི་ཡོན་ཏན་ཕུན་སུམ་ཚོགས་པ་འབྱུང་བའི་གཞི། མཉམ་
གཞག་ཡེ་ཤེས་ཀྱི་བདེན་པ་དང་། ཆོས་ཅན་གྱི་དངོས་པོ་རྣམས་གནས་ལུགས་ཀྱི་ངང་
དུ་རོ་གཅིག་པའི་ཆོས་ཉིད་དེ་བཞིན་ཉིད་ཀྱི་ངོ་བོ་འགོག་པའི་བདེན་པ་སྟེ། དེ་ལྟ་བུའི་
སྐྱབས་དངོས་རང་རྒྱུད་ལ་ཐོབ་བྱར་ཁས་ལེན་པའོ། །གསུམ་པ་དགེ་འདུན་ལ་སྐྱབས་
སུ་འགྲོ་བ་ནི། ས་རང་རང་གི་ངོས་སྐལ་གྱི་འཆིང་བ་རྣམས་ལས་ཡང་དག་པར་གྲོལ་
བར་གྱུར་ཅིང་། སྙིང་རྗེ་མཆོག་གིས་མ་མས་བསྐྲུན་པའི་བྱང་ཆུབ་གྱི་སེམས་ཀྱི་དཔལ་
དང་ལྡན་པ། ས་དང་པོ་རབ་ཏུ་དགའ་བ་སོགས་ལ་བཞུགས་པའི་སྒོ་ནས་ཐེག་ཆེན་གྱི་
བརྟུལ་ཞུགས་ཐེག་ཆེན་སོ་སྐྱེ་ལས་དབང་པོ་སྟེ། ཐབས་མཆོག་ཏུ་གྱུར་བའི་བྱང་སེམས་
འཕགས་པ་རང་གི་སྐྱབས་བསྒྲུབ་པའི་ཟླ་གྲོགས་སུ་ཁས་ལེན་པའོ། །དྲུག་པ་ནི། བསམ་
པ་སྨོན་པའི་སེམས་དང་བྱེད་ལས་སྒྲིབ་པ་ཀུན་གྱི་བག་ཆགས་ཡང་དག་པར་འབྱིན་པའི་
རྣམ་པར་སྨིན་པ་རྒྱ་ཆེ་བ་འཇུག་པའི་སེམས་གཉིས་གཞན་དོན་ལ་ལྷག་པར་མོས་པས་
རྣམ་པར་བརྒྱན་པ་སྟེ། ཐོབ་བྱ་བྱང་ཆུབ་དམ་པ་ཐོབ་པ་ལ་དམིགས་ཏེ་བསྐྱེད་པར་
བགྱིའོ། །བདེ་བར་གཤེགས་པ་སྲས་དང་བཅས་པ་རྣམས་ཀྱིས་བགྲོད་པའི་ལམ་གཅིག་
པུ་སྦྱིན་སོགས་ཕ་རོལ་ཏུ་ཕྱིན་པ་དྲུག་དང་། དཀར་པོ་དགེ་བ་བཅུའི་ལས་ལམ་གྱི་ཚུལ་
ཁྲིམས་ལ་ད་ལྟ་ཉིད་ནས་རྫོགས་པའི་སངས་རྒྱས་མ་ལུས་པའི་བདག་ཉིད་ཀྱི་ངོ་བོར་མོས་



14
གསང་འདུས་བསྐྱེད་རྫོགས།
པའི་བློས་ཡང་དག་པ་ཉིད་དུ་གནས་པར་བགྱིའོ། །སྡིག་བཤགས་ནས་འདིའི་བར་ནི་
སྒྲུབ་ཐབས་ཀུན་བཟང་ནས་འབྱུང་བ་ལྟར་བཀོད་པའོ། །བདུན་པ་ལ་གསུམ། སྡོམ་
པའི་ཡང་དག་སེམས་བསྐྱེད་པ་དང་། ཐུན་མོང་མ་ཡིན་པའི་སྡོམ་པ་བཟུང་བ་དངོས་
དང་། དོན་བསྡུས་ཏེ་དམ་བཅའ་བའོ། །དང་པོ་ནི། སངས་རྒྱས་བྱང་ཆུབ་སེམས་
དཔའ་ཀུན། །བདག་ལ་དགོངས་པར་མཛད་དུ་གསོལ། །ཞེས་པ་དེས་སྙན་གསན་
དབབ་ལ་ཅི་བྱེད་སྙམ་ན། བྱང་ཆུབ་སེམས་ནི་བླ་ན་མེད། །དམ་པ་བདག་གིས་བསྐྱེད་
པར་བགྱི། །ཞེས་དམ་བཅའ་བའོ། །གང་ཟག་གང་གིས་ན། བདག་མི་བསྐྱོད་རྡོ་རྗེ་
ཞེས་བགྱི་བས་སོ། །དུས་ཇི་སྲིད་དུ་བསྐྱེད་ན་སྔགས་ལ་ཞུགས་པ་འདི་ནས་བཟུང་ནས་
ནི༔ སྙིང་པོ་བྱང་ཆུབ་ལ་མཆིས་ཀྱི་བར་དུ་བསྐྱེད་པར་བགྱིའོ། །ཚུལ་ཇི་ལྟར་དུ་བསྐྱེད་
ན་ཇི་ལྟར་ཏེ། དཔེར་ན་དུས་གསུམ་གྱི་མགོན་པོ་རྣམས་ཀྱིས་སློབ་པ་ལམ་གྱི་གནས་
སྐབས་སུ་བྱང་ཆུབ་དུ་ངེས་པར་གདོན་མི་ཟ་བར་བྱང་ཆུབ་ཏུ་སེམས་བསྐྱེད་པ་དེ་བཞིན་
དུ་སེམས་བསྐྱེད་པར་བགྱིའོ། །གཉིས་པ་ཐུན་མོང་མིན་པའི་སྡོམ་པ་བཟུང་བ་ལ་ལྔ་
ལས། དང་པོ་རྣམ་སྣང་གི་སྡོམ་པ་བཟུང་བ་ནི། ཉེས་སྤྱོད་སྡོམ་པའི་ཚུལ་ཁྲིམས། དགེ་
བ་ཆོས་སྡུད་ཀྱི་ཚུལ་ཁྲིམས། སེམས་ཅན་དོན་བྱེད་ཀྱི་ཚུལ་ཁྲིམས་དང་གསུམ། དཀོན་
མཆོག་གསུམ་ལ་སྐྱབས་སུ་འགྲོ་བ་ལ་ཉིན་མཚན་ཐུན་དྲུག་ཏུ་སློབ་པའོ། །གཉིས་པ་
མི་བསྐྱོད་པའི་སྡོམ་པ་བཟུང་བ་ནི། རྒྱལ་བའི་ཐུགས་གཉིས་སུ་མེད་པའི་ཡེ་ཤེས་མཚོན་
པའི་ཕྱིར་དུ་ཆ་ཚད་དང་ལྡན་པའི་རྡོ་རྗེ་འཛིན་པ་རྡོ་རྗེའི་དམ་ཚིག་དང་། ཆོས་ཐམས་
ཅད་རང་བཞིན་མེད་པའི་སྟོང་པ་ཉིད་དང་རྣལ་འབྱོར་པའི་སེམས་གཉིས་སུ་མེད་པའི་
ཤེས་རབ་ནི་དོན་དམ་པའི་དྲིལ་བུ་ཡིན་ལ། དེ་དྲན་པའི་ཕྱིར་དུ་ཆ་ཚད་དང་ལྡན་པའི་



15
གསང་འདུས་བསྐྱེད་རིམ།
དྲིལ་བུ་འཛིན་ཅིང་། དྲིལ་བུའི་སྒྲས་ཀྱང་དོན་དེ་སྒྲོག་པར་སེམས་པའི་སྒོ་ནས་དེ་འཛིན་
པ་དྲིལ་བུའི་དམ་ཚིག་དང་། རང་རྡོ་རྗེ་སེམས་དཔའ་ལ་སོགས་པའི་ལྷའི་སྐུ་ཕྱག་རྒྱ་
ཆེན་པོར་བསྐྱེད། ལས་དང་ཡེ་ཤེས་ཀྱི་ཕྱག་རྒྱ་གང་ཡང་རུང་བ་དང་འཁྱུད་པའམ་
སྙོམས་པར་ཞུགས་པ་ལས་བྱུང་བའི་བདེ་བ་དང་སྟོང་པ་དབྱེར་མེད་དུ་སྦྱོར་བ་ནི་ཕྱག་
རྒྱའི་དམ་ཚིག །རང་ལ་སྔགས་ཀྱི་ཆོས་སྟོན་པའི་བླ་མ་བསྙེན་བཀུར་བའི་ཞིང་མཆོག་
ཏུ་འཛིན་པ་ནི་སློབ་དཔོན་གྱི་དམ་ཚིག་སྟེ། དེ་རྣམས་ལ་ཉིན་མཚན་ཐུན་དྲུག་ཏུ་སློབ་
པའོ། །གསུམ་པ་རིན་འབྱུང་གི་སྡོམ་པ་བཟུང་བ་ནི། ཟང་ཟིང་གི་སྦྱིན་པ། རང་གི་
དགེ་རྩ་གཞན་ལ་བསྔོ་བ་ཆོས་ཀྱི་སྦྱིན་པ། བྱམས་པ་ཚད་མེད་བསྒོམ་པ་བྱམས་པའི་
སྦྱིན་པ། བཏང་སྙོམས་ཚད་མེད་བསྒོམ་པ་མི་འཇིགས་པ་སྐྱབས་ཀྱི་སྦྱིན་པ་སྟེ་དེ་རྣམས་
ལ་ཉིན་མཚན་ཐུན་དྲུག་ཏུ་སློབ་པའོ། །བཞི་པ་འོད་དཔག་མེད་ཀྱི་སྡོམ་པ་བཟུང་བ་
ནི༔ ཕྱི་བྱ་སྤྱོད་ཀྱི་ཐེག་པ་དང་། གསང་བ་རྣལ་འབྱོར་དང༌། རྣལ་འབྱོར་བླ་ན་
མེད་པ་གཉིས། གཞན་ཕ་རོལ་ཏུ་ཕྱིན་པའི་ཐེག་པའི་ཆོས་མ་ལུས་པ་ལ་སློབ་འདོད་དེ་
རྣམས་ལ་ཉིན་མཚན་ཐུན་དྲུག་ཏུ་སྦྱོང་བའོ། །ལྔ་པ་དོན་གྲུབ་ཀྱི་སྡོམ་པ་བཟུང་བ་ནི།
མེ་ཏོག་ལ་སོགས་པ་ཕྱིའི་མཆོད་པ་དང་། ནང་མཆོད་བདུད་རྩི་ལྟར་བྱིན་གྱིས་བརླབ་
ནས་ཕུལ་བ་ནང་གི་མཆོད་པ་དང་། བདེ་བས་དཀྱིལ་འཁོར་པའི་ལྷ་རྣམས་ཚིམ་པར་
བྱེད་པ་གསང་བའི་མཆོད་པ་དང་། བདེ་བས་སྟོང་པ་ངེས་པ་དེ་ཁོ་ན་ཉིད་ཀྱི་མཆོད་
པ་སྟེ། དེ་རྣམས་ལ་ཉིན་མཚན་ཐུན་དྲུག་ཏུ་སློབ་པའོ། །གསུམ་པ་དོན་བསྡུས་ཏེ་དམ་
བཅའ་བ་ལ་གསུམ། སེམས་བསྐྱེད་ཐུན་མོང་བའི་སྡོམ་པ་བཟུང་བའི་དོན་བསྡུ་བ་དང་།
ཐུན་མོང་མ་ཡིན་པའི་སྡོམ་པ་བཟུང་བའི་དོན་བསྡུ་བ་དང༌། མཇུག་བསྡུས་ཏེ་དམ་བཅའ་



གསང་འདུས་བསྐྱེད་རྫོགས། །
བའོ། །དང་པོ་ནི། བྱང་ཆུབ་སེམས་ནི་བླ་ན་མེད། །དམ་པ་བདག་གིས་བསྐྱེད་པར་
བགྱི། །ཞེས་པའོ། །གཉིས་པ་ནི། སེམས་ཅན་ཀུན་གྱི་དོན་གྱི་ཕྱིར། །བདག་གིས་
སྡོམ་པ་མ་ལུས་བཟུང་། །ཞེས་པའོ། །གསུམ་པ་ནི། ཉོན་མོངས་པའི་འཆིང་བ་ལས་
མ་བསྒྲལ་བ་ཚངས་པ་ལ་སོགས་པ་རྣམས་བདག་གིས་བསྒྲལ་བ་དང་། ཤེས་སྒྲིབ་ལས་
མ་གྲོལ་བ་ཉན་རང་ལ་སོགས་པ་རྣམས་བདག་གིས་སྒྲོལ་བ་དང༌། སྡུག་བསྔལ་གྱིས་
དབུགས་མ་ཕྱུང་བ་ངན་སོང་གི་སེམས་ཅན་རྣམས་བདག་གིས་དབུགས་ཕྱུང་སྟེ་མི་གནས་
པའི་མྱང་འདས་ལ་འགོད་པར་བགྱིའོ། །སྐབས་འདིར་སྡོམ་པ་འཛིན་པ་ནི་ཐོབ་ཟིན་
བརྟན་པའི་ཡན་ལག་དང་། རྒྱལ་བ་དགྱེས་པའི་མཆོད་པའི་ཡན་ལག་ཡིན་གྱི། འདི་
ལ་བརྟེན་ནས་སྡོམ་པ་སྔར་མེད་གསར་དུ་སྐྱེས་པ་དང་ཉམས་པ་སོར་ཆུད་པ་མ་ཡིན་
ཏེ༑ དེ་ལ་ནི་སྔགས་སྡོམ་ལ་དམིགས་ཕུག་པའི་ཐོབ་འདོད་དང་། དབང་བསྐུར་དང་
འབྲེལ་བ་དང་། རིགས་ལྔའི་སྡོམ་བཟུང་ལན་གསུམ་བཟླས་པ་སྟེ་ཁྱད་པར་གསུམ་དང་
ལྡན་པ་དགོས་སོ། །སྡོམ་བཟུང་གི་ཚིགས་སུ་བཅད་པ་འདི་སཾ་བྷུ་ཊ་ལས་འབྱུང་བའོ། །
དེ་ནས་ཚོགས་ཞིང་གཤེགས་པར་བྱ་ཞིང་། དེའི་ཚུལ་སྙིང་གར་བསྟིམ་པ་དང་། སྨིན་
མཚམས་སུ་སྡུད་པ་དང་། ལུས་ལ་བསྟིམ་པ་དང་། སྟོང་པ་ཉིད་བསྒོམ་པ་དང་། མི་
དམིགས་པར་བསམ་པ་དང་། དང་པོར་གང་ནས་སྤྱན་དྲངས་པའི་རང་གནས་སུ་
གཤེགས་པ་ལ་སོགས་དུ་མ་ཡོད་པ་ལས། འདིར་ནི་ཕྱི་མ་ལྟར་བྱ་བ་ཡིན་ནོ། །གསུམ་
པ་ལ་གསུམ། བསྲུང་བའི་འཁོར་ལོ་རྩིབས་བཅུ་པ་རྟེན་དང་བརྟེན་པ་བཅས་པ་བསྒོམ་
ཚུལ་དང་། བགེགས་ལ་ཕུར་གདབ་བྱ་ཚུལ། ར་གུར་སོགས་བསྒོམ་ཚུལ་ལོ། །དང་
པོ་ནི། སྐབས་འདིར་རྣམ་ཐར་སྒོ་གསུམ་གྱི་སྟོང་ཉིད་བསྒོམས་ནས་འཁོར་ལོ་བསྐྱེད་
，



གསང་འདུས་བསྐྱེད་རིམ།
པ་འཕགས་པ་ཡབ་སྲས་ཀྱི་གཞུང་དང་རྩ་རྒྱུད་ལས་དངོས་སུ་མ་གསུངས་ཀྱང་། ཨ་
བྷས་ཆོས་རྣམས་ཀྱི་ངོ་བོ་རྒྱུ་འབྲས་གསུམ་སྟོང་པར་བསྒོམ་པའི་སྟོང་པའི་ངང་ལས་འཁོར་
ལོ་སེར་པོ་རྩིབས་བཅུ་པ་མགྱོགས་པར་འཁོར་བའི་རྩིབས་རྣམས་ལ་ཁྲོ་བོ་བཅུ་དགོད་པར་
བཤད་པ་ལྟར་བྱ་སྟེ། རྒྱུད་ཕྱི་མ་ལས། ཀུན་ནས་སེར་བའི་འཁོར་ལོ་ནི། །རྩིབས་
བཅུ་དེ་དབུས་རྣམ་པར་བསྒོམ། །རྩིབས་ཀུན་ལ་ནི་ཁྲོ་བོ་བཅུ། །ཡེ་ཤེས་བདག་ཉིད་
བཅུ་ལས་བྱུང༌། །འགོག་པའི་རྡོ་རྗེ་བསྒོམ་བྱ་ཞིང་། །མཆོག་ཏུ་མཛེས་པ་བསྒྲུབ་པར་
བྱ༑ ༑རྡོ་རྗེ་འབར་བའི་སྤྲིན་སྤྲོས་པས། །མི་གཡོ་བ་དང་མཚུངས་པར་འཁོར། །ཞེས་
གསུངས་པའོ། །སྔོན་དུ་སྟོང་ཉིད་བསྒོམ་པ་ནི་འོག་ནས་འབྱུང་བའི་བསྲུང་འཁོར་གྱི་
རྟེན་བརྟེན་པ་རྣམས་བདེ་སྟོང་གི་རྣམ་རོལ་དུ་འཆར་བའི་ཆེད་དུ་ཡིན་ནོ། །འཁོར་ལོ་
ཧཱུཾ་ལས་བསྐྱེད་པ་ནི་ཧཱུཾ་འཁོར་ལོའི་ས་བོན་ཡིན་པའི་ཆ་ནས་དང་། ཁ་དོག་སེར་པོ་བསྒོམ་
པ་ནི་སྲ་ཞིང་བརྟན་པ་དེ་མཚོན་པར་བྱེད། འཁོར་ལོའི་དབྱིབས་ནི་ལྟེ་བ་མདུང་སོ་མཇུག་
སྤྲད་པ་ལྟ་བུའི་དབུས་ཀྱི་བར་སྣང་ལ་གཙོ་བོ་བསྒོམ་ཞིང་། རྩིབས་རྣམས་རལ་གྲི་སོ་
གཉིས་མ་ལྟ་བུའི་རྩེ་མོ་ལ་ཅུང་ཟད་མ་རེག་པའི་སྟེང་དུ་ཁྲོ་བོ་རྣམས་སྣ་ཚོགས་པད་ཉིའི་
སྟེང་དུ་གཡོན་བརྐྱང་གི་གར་སྟབས་ཀྱིས་འཁོད་ཅིང་། འཁོར་ལོ་འཁོར་བ་བགེགས་
རྣམས་དུམ་བུར་གཅོད་པའི་ཆེད་དང་། ཁྲོ་བོ་མི་འཁོར་བ་ཕྱོགས་མཚམས་ཀྱི་བགེགས་
བསྲུང་བ་ངེས་ཅན་དུ་མཛད་པའི་ཆེད་དང༌། ལྟེ་བའི་དབུས་སུ་གཙོ་བོ་བསྒོམ་པའི་ཚུལ་
ཡང་། དབུས་ཀྱི་སྦུབས་སྟོང་གི་བར་སྣང་ལ་སྣ་ཚོགས་པདྨ་དང་ཟླ་བའི་གདན་གྱི་སྟེང་
དུ་རང་ཉིད་རྡོ་རྗེ་འཆང་སྐུ་མདོག་དཀར་པོ་ཞལ་གསུམ་ཕྱག་དྲུག་པ་རྡོ་རྗེ་དབྱིངས་ཀྱི་
དབང་ཕྱུག་མས་འཁྱུད་པ། རྡོ་རྗེ་གསུམ་གྱི་ཡི་གེ་གསུམ་དང་ལྡན་པ་སེམས་དཔའ་གསུམ་



18
གསང་འདུས་བསྐྱེད་རྫོགས། །
བརྩེགས་ཅན་དུ་བསྐྱེད་པ་ཡིན་ནོ། །གཙོ་བོ་སྐུ་མདོག་དཀར་པོར་བྱེད་པར་མདོ་བསྲེ་
ལས་བཤད། ཞལ་གསུམ་ཕྱག་དྲུག་པར་བསྐྱེད་པར་ཨ་བྷུས་བཤད། ཡུམ་རྡོ་རྗེ་དབྱིངས་
ཀྱི་དབང་ཕྱུག་མས་འཁྱུད་པ་ཐུབ་པ་དཔལ་གྱིས་བཤད། སེམས་དཔའ་གསུམ་བརྩེགས་
དང་རྡོ་རྗེ་གསུམ་གྱིས་མཚན་པར་རྒྱུད་ཕྱི་མ་ལས་བཤད། རང་རྡོ་རྗེ་འཆང་དཀར་
པོ་ལ་མི་བསྐྱོད་པ་བཅུག་ནས་ཞེ་སྡང་རྡོ་རྗེར་བསྒྱུར་བ་ནི་ཁྲོ་བོ་རྣམས་ལ་བཀའ་བསྒོ་
བའི་ཕྱིར་དུ་ཡིན་ལ། མི་བསྐྱོད་པ་བཅུག་ནས་ཞེ་སྡང་རྡོ་རྗེར་བསྒྱུར་བ་ནི། མི་བསྐྱོད་
པ་ཞེ་སྡང་གི་རིགས་ཡིན་པའི་ཆ་ནས་ཡིན། ཡབ་ཡུམ་སྙོམས་པར་ཞུགས་པའི་ཐུགས་
ཀའི་ཏིང་ངེ་འཛིན་སེམས་དཔའི་འོད་ཟེར་གྱིས་མི་བསྐྱོད་པ་ལ་ཁྲོ་བོ་བཅུས་བསྐོར་བ་
སྤྱན་འདྲེན་པ་ནི། མི་བསྐྱོད་པ་དང་ཁྲོ་བོ་བཅུ་ཐིག་ལེ་ལས་བསྐྱེད་པའི་ཆེད་དུ་ཡིན།
རྡོ་རྗེ་དབྱིངས་ཀྱི་དབང་ཕྱུག་མ་རེག་བྱ་རྡོ་རྗེ་མར་བསྒྱུར་བ་ནི། ཡབ་ཞེ་སྡང་རྡོ་རྗེར་
བསྒྱུར་བའི་རིགས་འགྲོས་སྦྱར་བ་ཡིན་ནོ། །ཁྲོ་བོ་བཅུ་ཧཱུྃ་རིང་པོ་བཅུ་ལས་བསྐྱེད་པ་
ལེའུ་བཅུ་གསུམ་པ་རྩ་འགྲེལ་གྱིས་བཤད། རྡོ་རྗེ་འཆང་དཀར་པོ་ཞེ་སྡང་རྡོ་རྗེར་བསྒྱུར་
བ་དང་། རིགས་ཐམས་ཅད་པ་དང་སེམས་དཔའ་གསུམ་བརྩེགས་ཅན་དང་། ཁྲོ་བོ་
རྣམས་མངལ་འབྱིན་བྱེད་པ་རྣམས་ལེའུ་བཅུ་བཞི་པ་རྩ་འགྲེལ་གྱིས་བཤད། གཉིས་
པ་བགེགས་ལ་ཕུར་གདབ་བྱ་ཚུལ་ནི། ཐོག་མར་བདག་ཉིད་ཀྱིས་འོག་གི་གནོད་མཛེས་
ལ་བལྟས་པས། དེས་སྤྲུལ་བའི་གནོད་མཛེས་གཉིས་པ་གཅིག་གཙོ་བོའི་མདུན་དུ་འོང་
སྟེ། བདག་གིས་ཅི་ཞིག་བགྱི་ཞེས་བཀའ་ནོད་པ་ལ། ཨོཾ་སུཾ་བྷ་ཞེས་སོགས་ཀྱིས་བགེགས་
རྣམས་ཁུག་ཅིག་ཅེས་བཀའ་བསྒོས་པས། གནོད་མཛེས་ཀྱི་ཕྱག་གཡས་ཀྱི་དང་པོའི་
རྡོ་རྗེ་དེ་རྡོ་རྗེ་ལྕགས་ཀྱུར་བསྒྱུར་ནས། བགེགས་ཀྱི་གཙོ་བོ་ཕྱོགས་སྐྱོང་བཅུའི་སྙིང་ཁ་



1)
གསང་འདུས་བསྐྱེད་རིམ།
ནས་ལྕགས་ཀྱུས་བཟུང་། མགྲིན་པ་ནས་ཞགས་པས་བཅིངས་ཏེ་བཀུག་ནས་ཁྲོ་བོ་བཅུ་
ལ་གཏད་པས་ཕྱི་རོལ་ཏུ་ཧཱུྃ་རིང་པོ་ལས་གྲུབ་པའི་ཁྲོན་པ་འབྲུབ་ཁུང་གི་རྣམ་པ་ཅན་རྣམས་
སུ་བཅུག་པར་བསམ་པ་ཡིན་ནོ། །སྤྲུལ་པའི་གནོད་མཛེས་མདུན་ན་གནས་པ་ལ་སུ་
བྷ་ཞེས་སོགས་ཀྱིས་བཀའ་བསྒོ་བར་རྡོ་རྗེ་སེམས་དཔའི་སྒྲུབ་ཐབས་ལས་བཤད། གནོད་
མཛེས་ཀྱི་ཕྱག་མཚན་རྡོ་རྗེ་དེ་རྡོ་རྗེ་ལྕགས་ཀྱུར་བསྒྱུར་བར་ལེའུ་བཅུ་བཞི་པ་རྩ་འགྲེལ་
གྱིས་བཤད། བགེགས་ཀྱི་གཙོ་བོ་ཕྱོགས་སྐྱོང་བཅུ་བཀུག་སྟེ་ཁྲོ་བོ་བཅུ་ལ་གཏད་པས་
ཕྱི་རོལ་ཏུ་ཧཱུྃ་རིང་པོ་ལས་གྲུབ་པའི་ཁྲོན་པ་འབྲུབ་ཁུང་གི་རྣམ་པ་ཅན་རྣམས་སུ་བཅུག་
པར་ནག་པོ་དམ་ཚིག་རྡོ་རྗེས་བཤད། སྔགས་དོན་ནི། ཨོཾ་གྱི་དོན་བཤད་ཟིན། སུཾ་བྷ་
ངེས་པར་འདུལ་བ། ནི་སུཾ་བྷ་མ་ལུས་པར་ངེས་པར་འདུལ་བ། གྲོཏྟཱ་གྲོཏྟཱ། ཞེས་པས་
བཟུང་བཟུང་། གྲོཏྟཱ་པ་ཡ་གྲིཏྟཱ་པཱ་ཡ། འཁོར་རྣམས་ཀྱང་འཛིན་དུ་ཆུག །ཧཱུྃ་གསུམ་
ནི་གསལ་བར་བྱེད་པ། ཨཱ་ན་ཡ་ཧོ་བྷ་ག་ཝཱན་ཞེས་པས་ཀྱེ་བཅོམ་ལྡན་འདས་ཁུག་ཅིག།
བིདྨ་རཱ་ཛ་ཞེས་རིག་པའི་རྒྱལ་པོ་ཞེས་གནོད་མཛེས་ལ་བོས་ནས་དབུགས་དབྱུང་བ། ཧཱུྃ།
ཕཊ་གཉིས་ནི་གསོད་པའི་ཕྱིར་བསྐུལ་བའོ། །དེ་ལྟར་འབྲུབ་ཁུང་དུ་བཅུག་པའི་བགེགས་
ཀྱི་གཙོ་བོ་ཕྱོགས་སྐྱོང་བཅུ་ལ་ཕུར་བུ་འདེབས་ཚུལ་དངོས་ནི། བྱང་གི་བདུད་རྩི་འཁྱིལ་
པས་སྤྲུལ་པའི་བདུད་རྩི་འཁྱིལ་པ་གཉིས་པ་དེ་ཡོངས་སུ་གྱུར་པ་ལས་སྟོད་ཁྲོ་བོ་བདུད་
རྩི་འཁྱིལ་པའི་དབྱིབས་ཅན་ལ། སྨད་མདུང་རྩེ་གཅིག་པའི་དབྱིབས་ཅན་གྱི་ཕུར་བུ་
མེ་དཔུང་རབ་ཏུ་འབར་བ་བཅུར་གྱུར་ཏེ། ཕྱོགས་སྐྱོང་འཁོར་དང་བཅས་པའི་མགོ་
བོར་ཟུག་པར་བསམ་སྟེ། སྤྲུལ་པའི་གནོད་མཛེས་ཀྱི་ཕྱག་མཚན་རྡོ་རྗེ་ལྕགས་ཀྱུ་དེ་
རྡོ་རྗེའི་ཐོ་བ་མེ་རབ་ཏུ་འབར་བར་གྱུར་པས། ཨོཾ་གྷ་གྷ་ཞེས་སོགས་ཀྱི་སྔགས་གནོད་



20
གསང་འདུས་བསྐྱེད་རྫོགས། །
མཛེས་ཀྱིས་བརྗོད་ཅིང་། ཕུར་བུ་རྣམས་ཀྱིས་སྤྱི་བོ་ནས་བརྡུངས་པར་བསམ་པར་བྱའོ།།
འོ་ན་སྐབས་འདིར་རྡོ་རྗེ་སེམས་དཔའི་སྒྲུབ་ཐབས་ལས། བྱང་གི་བདུད་རྩི་འཁྱིལ་པ་
གཉིས་པ་རང་གནས་སུ་བཞག་ནས། རྩ་བའི་བདུད་རྩི་འཁྱིལ་པ་རང་ཉིད་ཕུར་བུར་
འགྱུར་བར་གསུངས་པ་ཇི་ལྟར་ཡིན་ཞེ་ན་སྐྱོན་མེད་དེ་དེ་གཉིས་གདམ་ང་ཅན་ནོ། །སྔགས་
དོན་ནི། ཨོཾ་གྱི་དོན་བཤད་ཟིན། གྷ་གྷ་ཞེས་པའམ། གྷ་ཏ་གྷ་ཏ་སྟེ། གསོད་བྱེད་
གསོད་བྱེད་ཅེས་པའོ། །གྷ་ཏ་ཡ་གྷ་ཏ་ཡ་སརྦ་དུཏྟཾ་ཞེས་པ་མ་རུངས་པ་རྣམས་ཆོམ་
ཆོམ་ཕཊ་གཉིས་ནི་གསལ་བར་བྱེད་པའི་དོན་ནོ། །ཀཱི་ལ་ཡ་ཀཱི་ལ་ཡ་ཞེས་པ་ནི་ཕུར་
བུ་བཏབ་པ་ལས་མི་འགུལ་བར་གྱིས་མི་འགུལ་བར་གྱིས། སརྦ་པཱ་པཾ་ཞེས་པ་ནི་སྡིག་
པའི་བསམ་པ་ཅན་ཐམས་ཅད། ཕཊ་གཉིས་ནི་འགས་པར་བྱེད་པ། ཧཱུྃ་གསུམ་གྱིས་
སྐུ་གསུང་ཐུགས་ཀྱི་དེ་ཁོ་ན་ཉིད་སྐུལ་བར་བྱེད་པ། བཛྲ་ཀཱི་ལ་ཡ་ཞེས་པ་ནི་རྡོ་རྗེ་ཕུར་
བུ་ལ་བྱ་བའི་སྒོ་ནས་འབོད་པ། བཛྲ་དྷཱ་ར་ཨཛྫཱ་པ་ཡ་ཏི་ཞེས་པ་ནི་རྡོ་རྗེ་འཆང་གི་བཀའ་
ལ་ཉོན་ཅིག་ཅེས་པའོ། །སརྦ་བིགྷཱན་ཀཱ་ཡ་ཝ་ཀ་ཙིཏྟ་ཞེས་པ་བགེགས་རྣམས་ཀྱི་ལུས་
ངག་ཡིད་གསུམ་ལ། བཛཀཱི་ལ་ཡ་ཞེས་པ་ནི་རྡོ་རྗེ་ཕུར་བུས་ཐོབ་ཅིག་ཅེས་པའོ། །ཧཱུཾ་
གསུམ་གྱིས་སྐུལ་བར་བྱེད་པ། ཕཊ་གཉིས་ནི་འགས་པར་བྱེད་པའོ། །དེ་ཡང་གནོད་
མཛེས་གཅིག་གིས་སྔགས་ལན་བཅུར་བརྗོད་ཅིང་། ཕུར་བུ་རྣམས་རེ་རེ་ནས་བརྡུང་
བ་ཡིན་གྱི་གནོད་མཛེས་བཅུ་བྱེད་པ་མ་ཡིན། སྤྲུལ་པའི་གནོད་མཛེས་འོག་གི་གནོད་
མཛེས་ལ་བསྡུ་བར་བྱེད་པ་སྟེ་དོན་ཐོབ་ཀྱི་དབང་དུ་བྱས་སོ། །སླར་ཡང་ཁྲོ་བོ་བཅུ་
དང་ཕུར་བུ་རྣམས་ལས་རྡོ་རྗེའི་མེ་འོད་རབ་ཏུ་འབར་བ་ཕྱོགས་བཅུར་འཕྲོས་པས་འཁོར་
གྱི་བགེགས་གདུག་པ་ཅན་ཐམས་ཅད་ཚིག་ནས་ཕན་ཚུན་དུ་བྲོས་པར་བསམ་པར་མདོར་



གསང་འདུས་བསྐྱེད་རིམ།
བྱས་ལས་བཤད་དེ། རྡོ་རྗེའི་མེ་ནི་བསྲེག་བྱས་པས། །རྣམ་པར་འཕྲོ་བ་ངེས་པར་བསྒོམ།།
གདུག་པ་ཚིག་པས་ཕན་ཚུན་དུ། །བྲོས་པར་གྱུར་པ་རྣམ་པར་བསམ། །ཞེས་གསུངས།
གསུམ་པ་ནི། ཊཀྐི་ཧཱུཾ་ཛ་ཞེས་ལན་བཞི་བརྗོད་པས་རིམ་པ་བཞིན་བསྲུང་འཁོར་གྱི་ཕྱི་
རོལ་ཏུ་ལྕགས་ཀྱི་རྡོ་རྗེའི་ར་བ་དང་། ཆུ་དང་མེ་དང་རླུང་གི་ར་བ་སྟེ། ལྕགས་ཀྱི་རྡོ་
རྗེའི་ར་བ་ནི་རྡོ་རྗེ་ཆེ་བ་རྣམས་ཀྱི་ཁོང་སེང་དུ་རྡོ་རྗེ་ཆུང་བ་རྣམས་ཀྱི་རྡུལ་ཕྲ་རབ་ཀྱིས་
གཏམས་པ། ཆུའི་ར་བ་ནི་ཟེག་མ་ཕྱིར་འཐོར་བ་ལྟ་བུའོ། །མེའི་ར་བ་ནི་འོད་ཟེར་ཁ་
དོག་ལྔ་འཕྲོ་བ། རླུང་གི་ར་བ་ནི་དྲག་ཅིང་རྩུབ་པའི་སྒྲ་དང་བཅས་པར་བསམ་ལ། སྟེང་
དུ་རྡོ་རྗེའི་གུར་དང་། གུར་གྱི་འོག་ར་བའི་སྟེང་དུ་རྡོ་རྗེའི་བླ་རེ་དང༌། ཡི་གེ་གསུམ་
གྱི་གོ་ཆ་དང་། འོག་གཞི་ཧཱུྃ་ལས་རྡོ་རྗེའི་ས་གཞི་དང་། ཕྱིའི་ཕྱོགས་མཚམས་ཐམས་
ཅད་དུ་མདའི་དྲ་བ་ཡེ་ཤེས་ཀྱི་མེ་རབ་ཏུ་འབར་བ་རྡོ་རྗེ་རྩེ་ལྔ་པའི་མདེའུ་ཡོད་པའམ།
རྡོ་རྗེ་རྩེ་ལྔ་པ་བསྣོལ་མར་རྒྱུགས་པར་བསྒོམ། ར་བ་དེ་རྣམས་ཀྱི་དབྱིབས་ཟླུམ་པོ།
དཔངས་སྟེང་ཚངས་པའི་འཇིག་རྟེན་ནས་འོག་གསེར་གྱི་ས་གཞི་ལ་ཐུག་པར་ལྭ་བ་པས་
བཤད། སྟེང་འོག་མིན་ནས་འོག་རླུང་གི་དཀྱིལ་འཁོར་ལ་ཐུག་པར་ཨ་བྷུས་བཤད། རྒྱ་
ལྕགས་རི་ནག་པོ་ལ་ཐུག་པར་ནག་པོ་སྤྱོད་པས་བཤད། བློས་ཇི་ཙམ་འཚམ་པར་སྤྲོ་
བར་ལྭ་བ་པས་བཤད། འདུས་པའི་སྐོར་ན་འདིའི་རྒྱ་དཔངས་ཀྱི་ཚད་མི་འབྱུང་ངོ་།།
དེ་ལྟར་བསྲུང་འཁོར་གསལ་བཏབ། དམིགས་རྣམ་ལེགས་པར་ཕྱེད་པར་བྱས། རྟེན་
བརྟེན་པ་དང་ཕུར་གདབ་ལ་སོགས་པ་སྟོང་པའི་རྣམ་རོལ་ཏུ་བལྟས་ཏེ། ཕུར་གདབ་
ལ་སོགས་བྱས་ན། སྒྲུབ་ཐབས་དངོས་གཞི་སྒོམ་པ་ལ་བགེགས་ཀྱིས་མི་ཕྱེད་པ་སྟེ་བར་
ཆད་བྱེད་མི་ནུས་པ་ཡིན་ནོ། །



22
གསང་འདུས་བསྐྱེད་རྫོགས། །
གཉིས་པ་མངོན་རྟོགས་དངོས་གཞི་བསྒོམ་པ་ལ་གསུམ། སྦྱང་གཞི་སྐྱེ་ཤི་བར་
དོ་གསུམ་དང་རྣམ་པ་མཐུན་པར་བསྒོམ་པ་དང་པོ་སྦྱོར་བའི་ཏིང་ངེ་འཛིན་བསྒོམ་པ་
དང༌། འབྲས་བུ་སངས་རྒྱས་ཀྱི་མཛད་པ་དང་མཐུན་པར་དཀྱིལ་འཁོར་རྒྱལ་མཆོག་
དང་ལས་རྒྱལ་མཆོག་གི་ཏིང་ངེ་འཛིན་བསྒོམ་པ་དང་། སྒྲུབ་ཐབས་ལ་སློབ་པའི་རིམ་
པ་ཉིད་བཤད་པའོ། །དང་པོ་ལ་གཉིས། ཕྱི་སྣོད་ཀྱི་རིམ་པ་དང་མཐུན་པར་རྟེན་གཞལ་
ཡས་ཁང་བསྒོམ་པ་དང་། ནང་བཅུད་ཀྱི་རིམ་པ་དང་མཐུན་པར་སྐུ་གསུམ་གྱི་རྣལ་
འབྱོར་བསྒོམ་པའོ། །དང་པོ་ལ་གཉིས། སྣོད་སྔ་མ་ཞིག་ཅིང་སྟོངས་པའི་རིམ་པ་དང་
མཐུན་པར་བསྒོམ་པ་དང་། ཕྱི་མ་ཆགས་པའི་རིམ་པ་དང་མཐུན་པར་བསྒོམ་པའོ།།
དང་པོ་ལ་གཉིས། མཐུན་ཡུལ་བཤད་པ་དང་། དེ་དང་མཐུན་པར་བསྒོམ་པའོ། །དང་
པོ་ནི། སྣོད་སྟོང་པའི་སྔོན་དུ་བཅུད་སྟོང་པ་འགྲོ་དགོས་པས་དེའི་ཚུལ་ནི། མནར་
མེད་ཀྱི་སེམས་ཅན་ཚེ་དང་ལས་ཟད་པ་རྣམས་བདེ་འགྲོར་ཚེ་འཕོས་པའི་ཚུལ་གྱིས་སྟོངས།
ཚེ་དང་ལས་མ་ཟད་པ་རྣམས་འཇིག་རྟེན་གྱི་ཁམས་གཞན་གྱི་མནར་མེད་དུ་ཚེ་འཕོས་
པའི་ཚུལ་གྱིས་སྟོངས་སོ། །དེ་བཞིན་དུ་ཚ་དམྱལ་ལྷག་མ་བདུན་དང་གྲང་དམྱལ་བརྒྱད།
རྩ་བའི་གནས་ན་གནས་པའི་ཡི་དྭགས་རྣམས་སྟོངས་སོ། །དེ་ནས་བྱིངས་ན་གནས་པའི་
དུད་འགྲོ་རྣམས་ཚུལ་སྔ་མ་བཞིན་དུ་བྱས་ནས་སྟོངས་ཤིང་། འདོད་པའི་ལྷ་མི་རྣམས་
དང་མཉམ་དུ་གནས་པའི་དུད་འགྲོ་ནི་དེ་དག་དང་ལྷན་ཅིག་སྟོངས་སོ། །ཡི་དྭགས་སྟོངས་
པའི་རྗེས་སུ་མི་སྟོངས་པའི་ཚུལ་ནི། འཛམ་བུ་གླིང་པའི་མི་ཞིག་གི་རྒྱུད་ལ་ཆོས་ཉིད་
ཀྱི་སྟོབས་ཀྱིས་བསམ་གཏན་དང་པོའི་ཏིང་ངེ་འཛིན་སྐྱེས་ཏེ། དབེན་པ་ལས་སྐྱེས་པའི་
དགའ་བ་དང་བདེ་བ་ནི་ཞི་བ་ཡིན་ནོ་ཞེས་བརྗོད། དེ་གཞན་དག་གིས་ཐོས་པས་གཞན་



23
གསང་འདུས་བསྐྱེད་རིམ།
དག་གི་རྒྱུད་ལ་ཡང་བསམ་གཏན་དང་པོའི་ཏིང་ངེ་འཛིན་སྐྱེས་ཏེ། བསམ་གཏན་དང་
པོར་ཚེ་འཕོས་པའི་ཚུལ་གྱིས་སྟོངས། དེ་བཞིན་དུ་ཤར་ལུས་འཕགས་པོ། ནུབ་བ་ལང་
སྤྱོད་པ་གཉིས་ཀྱང་ཚུལ་སྔ་མ་བཞིན་དུ་བྱས་ནས་སྟོངས། བྱང་སྒྲ་མི་སྙན་པ་ནི་རྣམ་
སྨིན་གྱི་སྒྲིབ་པ་ཤས་ཆེ་བས་ཚེ་དེ་ལ་འདོད་པ་ལ་འདོད་ཆགས་དང་བྲལ་བ་མི་སྲིད་པས་
འདོད་ལྷར་ཚེ་འཕོས་པའི་ཚུལ་གྱིས་སྟོངས། འདོད་ལྷ་རིགས་དྲུག་ཀྱང་ཚུལ་སྔ་མ་བཞིན་
དུ་བྱས་ནས་བསམ་གཏན་དང་པོར་ཚེ་འཕོས་པའི་ཚུལ་གྱིས་སྟོངས། བསམ་གཏན་
དང་པོའི་བཅུད་སྟོངས་པའི་ཚུལ་ནི། བསམ་གཏན་དང་པོའི་ལྷ་ཞིག་གི་རྒྱུད་ལ་ཆོས་
ཉིད་ཀྱི་སྟོབས་ཀྱིས་བསམ་གཏན་གཉིས་པའི་ཏིང་ངེ་འཛིན་སྐྱེས་ཏེ། ཏིང་ངེ་འཛིན་
ལས་སྐྱེས་པའི་དགའ་བ་དང་བདེ་བ་ནི་ཞི་བ་ཡིན་ནོ་ཞེས་བརྗོད། དེ་གཞན་དག་གིས་
ཐོས་ནས་དེ་ལྟར་བརྗོད་པས་གཞན་དག་གི་རྒྱུད་ལ་ཡང་བསམ་གཏན་གཉིས་པའི་ཏིང་
ངེ་འཛིན་སྐྱེས་ཏེ། བསམ་གཏན་གཉིས་པར་ཚེ་འཕོས་པའི་ཚུལ་གྱིས་སྟོངས། དེ་ལ་
བར་བསྐལ་བཅུ་དགུའི་ཡུན་ཡོད་དོ། །དེའི་རྗེས་སུ་སྣོད་སྟོངས་པའི་ཚུལ་ནི། དེའི་
ཚེ་འཇིག་རྟེན་ན་སེམས་ཅན་མེད་པའི་དབང་གིས་ལྷས་དུས་སུ་ཆར་འབེབས་པ་མེད་པས། །
ད་ལྟའི་ཉི་མ་འདི་ཉིད་ཀྱིས་རྩི་ཤིང་ནགས་ཚལ་རྣམས་སྐེམ་པར་བྱེད་དོ། །དེ་ནས་རབ་
ཏུ་ཚ་བའི་ཉི་མ་གཉིས་པ་ཤར་ཏེ་ལྟེང་ཀ་དང་ཆུ་ཕྲན་རྣམས་སྐེམ་པར་བྱེད། དེ་ནས་
རབ་ཏུ་ཚ་བའི་ཉི་མ་གསུམ་པ་ཤར་ཏེ་ཆུ་བོའི་རྒྱུན་རྣམས་སྐེམ་པར་བྱེད། དེ་ནས་རབ་
ཏུ་ཚ་བའི་ཉི་མ་བཞི་པ་ཤར་ཏེ་མཚོ་མ་དྲོས་པ་སྐེམ་པར་བྱེད། དེ་ནས་རབ་ཏུ་ཚ་བའི་
ཉི་མ་ལྔ་པ་དང་དྲུག་པའི་ཕྱོགས་གཅིག་ཤར་ཏེ་ཕྱིའི་རྒྱ་མཚོ་ཆེན་པོ་སྐེམ་པར་བྱེད། དེ་
ནས་རབ་ཏུ་ཚ་བའི་ཉི་མ་དྲུག་པའི་ཕྱོགས་གཅིག་དང་བདུན་པ་ཤར་ཏེ་གླིང་བཞི་གླིང་



24
གསང་འདུས་བསྐྱེད་རྫོགས།
ཕྲན་བརྒྱད་དང་ཕྱིའི་ལྕགས་རི་ནག་པོ་དབུས་ཀྱི་རི་རབ་རྣམས་དུ་བར་འཐུལ་ཞིང་མེ་
ལྕེ་གཅིག་ཏུ་གྱུར་པའི་མེ་ལྕེ་དེས་རྐྱེན་བྱས་ནས་བསམ་གཏན་དང་པོའི་སས་བསྡུས་ཀྱི་
མེ་འབར་ཏེ། བསམ་གཏན་དང་པོའི་གཞལ་མེད་ཁང་ཡང་བསྲེགས་ནས་ཐམས་ཅད་
ནམ་མཁའི་རང་བཞིན་དུ་བྱས་སོ། །དེ་ལ་བར་བསྐལ་གཅིག་གི་ཡུན་ཡོད་དོ། །དེ་
ལྟར་ཡང་རྣམ་གཞག་རིམ་པ་ལས། གང་གི་ཚེ་འདིར་འཇིག་རྟེན་འཇིག་པ་འགྱུར་ཞིང་།
ཁམས་གསུམ་གྱི་སེམས་ཅན་གཅིག་ཀྱང་མ་ལུས་པར་གྱུར་ནས་སྣོད་ཀྱི་འཇིག་རྟེན་འབའ་
ཞིག་ལུས་པ་དེའི་ཚེ། རིམ་གྱི་རིམ་གྱིས་ཉི་མ་བདུན་གྱིས་འོད་ཟེར་རབ་ཏུ་བླགས་པས་
ཁམས་གསུམ་པོ་ཐམས་ཅད་བསྲེགས་ཏེ་ནམ་མཁའི་རང་བཞིན་དུ་བྱེད་དོ། །ཞེས་
གསུངས། གཉིས་པ་དེ་དང་མཐུན་པར་ཡེ་ཤེས་ཀྱི་ས་བསྒོམ་ཚུལ་ནི། མདོར་བྱས་
ལས། དམ་པའི་དོན་དུ་དངོས་པོ་རྣམས། །སྲིད་གསུམ་དངོས་པོ་མེད་པར་བསྒོམ།།
དངོས་པོ་མེད་པས་བསྒོམ་པ་མེད། །བསྒོམ་པར་བྱ་བ་བསྒོམ་པ་མིན། །དེ་ལྟར་དངོས་
པོ་དངོས་མེད་པས། །བསྒོམ་པ་དམིགས་སུ་མེད་པའོ། །ཚིགས་བཅད་འདིའི་རྒྱུ་མི་
རྒྱུ་ཡི། །བདག་ཉིད་ཅན་རྣམས་སྟོང་པར་བསྒོམ། །ཆོ་གའི་སྦྱོར་བ་འདི་ཡིས་ནི། །ཡེ་
ཤེས་ས་གཞི་བྱིན་གྱིས་བརླབ། །ཞེས་གསུངས། དེ་གཞི་དང་ཆོས་མཐུན་སྦྱོར་བ་ན།
རྣམ་གཞག་ལས། དོན་འདི་ལྟར་བསྐྱེད་པའི་རིམ་པ་བསྒོམ་པ་པོས་དངོས་པོ་མེད་པས་
བསྒོམ་པ་མེད་ཅེས་པའི་ཚིགས་སུ་བཅད་པ་བརྗོད་དེ་བསྒོམ་པར་བྱའོ། །ཞེས་གསུངས།
ཆོས་མཐུན་པའི་ཚུལ་ནི། ཡེ་ཤེས་ཀྱི་ས་བདེ་བ་ཆེན་པོའི་སྟོང་ཉིད་ངེས་པའི་ངེས་ངོར་
སྣོད་མེད་པར་མོས་པ་དང་། གཞི་ལ་སྣོད་སྟོངས་པའི་ཚེ་སྣོད་མེད་པ་དང་ཆོས་མཐུན།
ཡེ་ཤེས་ཀྱི་ས་བདེ་བ་ཆེན་པོས་སྟོང་ཉིད་ངེས་པའི་ངེས་ངོར་སྣོད་མི་སྣང་བར་མོས་པ་



25
གསང་འདུས་བསྐྱེད་རིམ།
དང་། གཞི་ལ་སྣོད་སྟོངས་པའི་ཚེ་སྣོད་མི་སྣང་བ་གཉིས་ཆོས་མཐུན། ཅིའི་ཕྱིར་ཡེ་
ཤེས་ཀྱི་ས་ཞེས་བྱ་ན། སྣོད་སྔ་མ་སྟོངས་པའི་ནམ་མཁའ་དེས་ཕྱི་མ་ཆགས་པའི་རྟེན་
བྱེད་པ་བཞིན་དུ། ཡེ་ཤེས་ཀྱི་ས་བདེ་བ་ཆེན་པོ་དེས་ལྷག་མོས་ཀྱི་གཞལ་ཡས་ཁང་ཆགས་
པའི་རྟེན་བྱེད་པས་ན་ཡེ་ཤེས་ཀྱི་ས་ཞེས་བྱའོ། །དེས་ན་འདི་ལ་གསུམ། སྟོང་ཉིད་
མི་བསྒོམ་པར་འདོད་པའི་ལོག་རྟོག་དགག་པ། སྟོང་ཉིད་བསྒོམ་ཚུལ་དངོས། སྟོང་
ཉིད་བསྒོམ་པའི་དགོས་པའོ། །དང་པོ་ནི། ཁ་ཅིག་རིམ་པ་དང་པོའི་སྐབས་སུ་སྣོད་
བཅུད་ཅང་མེད་དུ་བསྒོམ་པ་ཡིན་གྱི་རང་བཞིན་མེད་པའི་སྟོང་ཉིད་མི་བསྒོམ་ཞེས་གསུང་།
དེ་མི་འཐད་དེ། མདོར་བྱས་ལས། ཁམས་གསུམ་པོ་དེ་དོན་དམ་པར་མེད་པ་བསྒོམ་
པ་དེ་ཡེ་ཤེས་ཀྱི་ས་བསྒོམ་པར་བཤད་པ་དང་། སྒྲུབ་ཐབས་ཀུན་བཟང་དང་སྒྲོན་གསལ་
གྱིས་དངོས་པོ་མེད་པས་བསྒོམ་པ་མེད། ཞེས་པའི་སྤྱི་དོན་གྱི་སྐབས་སུ་རྣམ་ཐར་སྒོ་
གསུམ་གྱི་སྟོང་ཉིད་བསྒོམ་པར་གསུངས་ཤིང་། སྣོད་བཅུད་ཅང་མེད་དུ་བསྒོམ་པ་དེ་
ཡེ་ཤེས་ཀྱི་ས་བསྒོམ་པ་དང་རྣམ་ཐར་སྒོ་གསུམ་བསྒོམ་པར་མི་རིགས་པའི་ཕྱིར། གཉིས་
པ་ནི། སྐབས་འདིར་རང་བཞིན་མེད་པའི་སྟོང་ཉིད་བསྒོམ་པར་བྱེད་དགོས་ཏེ། སམྦྷ་
ཊི་ལས། ཁམས་བཅོ་བརྒྱད་གདོད་མ་ནས་སྐྱེ་བ་མེད་པ་དང་། མིང་གི་ཐ་སྙད་ཀྱིས་
བཞག་པར་གསུངས་པ་དང་། སྟོང་པ་ཉིད་ཀྱིས་རྒྱུད་དུལ་བར་བྱས་པའི་རྣལ་འབྱོར་
པའི་རྒྱུད་ལ་རིམ་གཉིས་ཀྱི་ས་བོན་འདེབས་པར་གསུངས་པ་ཡིན་ཏེ། སྟོང་པ་ཉིད་ཀྱི་
ལུད་ཞིང་ལ། །བློ་དང་ལྡན་པས་ས་བོན་གདབ། །ཅེས་གསུངས། སྟོང་ཉིད་ཀྱི་ལྟ་བ་
ཡང་བསྟན་ཚུལ་གྱི་དབང་དུ་བྱས་ན། རྩ་རྒྱུད་ལེའུ་གཉིས་པ། དགུ་པ། བཅོ་ལྔ་པ།
བཅུ་བདུན་པ་རྣམས་ཀྱིས་བསྟན། རྟོགས་ཚུལ་གྱི་དབང་དུ་བྱས་ན་རིམ་པ་དང་པོའི་



26
གསང་འདུས་བསྐྱེད་རྫོགས།
སྐབས་སུ་མོས་པ་ཡིད་བྱེད་ཀྱིས་རྟོགས། རིམ་པ་གཉིས་པའི་སྐབས་སུ་མངོན་སུམ་དུ་
རྟོགས། འབྲས་བུའི་སྐབས་སུ་དག་པ་གཉིས་ལྡན་གྱི་ཆོས་ཉིད་གཉིས་སྣང་མཐའ་དག་
དང་བྲལ་བའི་ཚུལ་གྱིས་རྟོགས། རྒྱུད་ལ་སྐྱེ་ཚུལ་གྱི་དབང་དུ་བྱས་ན་རྟེན་འབྲེལ་ཡན་
ལག་བཅུ་གཉིས་ཀྱི་འཁོར་བའི་འཇུག་རིམ་བསམ་པའི་སྒོ་ནས་བདག་གཉིས་སུ་འཛིན་
པའི་མ་རིག་པ་ངོས་འཛིན་པར་བྱེད། དེ་སྤོང་བ་ལ་དེའི་ཞེན་ཡུལ་བཀག་པའི་སྒོ་ནས་
སྤོང་དགོས་པས། སྐབས་འདིར་དངོས་པོ་མེད་པས་བསྒོམ་པ་མེད། །ཅེས་སོགས་ཡིག་
དོན་དང་སྤྱི་དོན་དུ་བཤད་ན། སྣོད་བཅུད་ཀྱི་དངོས་པོ་ལ་དེ་ཁོ་ན་ཉིད་ལ་དཔྱོད་པའི་
རིགས་པས་དཔྱད་ནས་མ་རྙེད་པའི་ཚེ་སྣོད་བཅུད་ཀྱི་དངོས་པོ་ཅུང་ཟད་ཀྱང་མེད་པར་
མཐོང་ནས་བསྒོམ་པ་དེ་དེ་ཁོ་ན་ཉིད་བསྒོམ་པ་མ་ཡིན་ཏེ། དེ་ཡིན་ན་བསྒོམ་པར་བྱ་
བ་ཅུང་ཟད་ཀྱང་མེད་པར་འགྱུར་བའི་ཕྱིར། ཡང་སྣོད་བཅུད་ཀྱི་དངོས་པོ་རང་བཞིན་
གྱིས་གྲུབ་པར་བཟུང་ནས་བསྒོམ་པ་དེ་ཁོ་ན་ཉིད་བསྒོམ་པ་མིན་ཏེ། དེ་ལྟར་ན་རྩ་ཤེ་
ལས། ལམ་ལ་རང་བཞིན་ཡོད་ན་ནི། །བསྒོམ་པ་འཐད་པར་མི་འགྱུར་རོ། །ཞེས་
གསུངས་པ་ལྟར་བསྒོམ་པ་པོ་སོགས་མི་འཐད་དགོས་པའི་ཕྱིར། ཡང་སྣོད་བཅུད་ཀྱི་
དངོས་པོ་རང་བཞིན་གྱིས་གྲུབ་པ་དང༌། གཏན་ནས་མེད་པ་གཉིས་ཀར་བཟུང་ནས་
བསྒོམ་པ་དེ་ཁོ་ན་ཉིད་བསྒོམ་པ་མ་ཡིན་ཏེ། རང་བཞིན་གྱིས་གྲུབ་པ་དང་གཏན་ནས་
མེད་པ་གཉིས་འགལ་བའི་ཕྱིར། དེ་ལ་བརྟེན་ནས་གཉིས་མ་ཡིན་གྱི་ཕུང་གསུམ་ཀྱང་
འགོག་ནུས་སོ། །དེ་ལྟར་མཐའ་བཞི་དང་བྲལ་བའི་རྒྱུ་མཚན་དེས་ན་གང་བསྒོམ་པར་
བྱ་བ་དང་། གང་གིས་བསྒོམ་པ་པོ་དང་། ཇི་ལྟར་བསྒོམ་པ་གསུམ་རང་བཞིན་གྱིས་
གྲུབ་པ་དམིགས་སུ་མེད་པར་བསམ་པ་དེ་ཡི་གེའི་དོན་ནོ། །སྤྱི་དོན་དུ་བཤད་ན་འདུས་



27
བར
=
གསང་འདུས་བསྐྱེད་རིམ།
བྱས་ཀྱིས་བསྡུས་པའི་དངོས་པོ་གཟུགས་ཅན་པ་རྣམས་ལ་སྟེང་འོག་ལ་སོགས་པའི་ཕྱོགས་
ཀྱི་ཆ་དང་། ཤེས་པ་རྣམས་ལ་སྐད་ཅིག་སྔ་ཕྱིའི་ཆ་དང༌། འདུས་མ་བྱས་རྣམས་ལ་
ཡང་རང་རང་གི་ཡུལ་དུས་དང་འབྲེལ་བའི་ཆ་དུ་མ་འབྱེད་ནུས་ལ་དེའི་ཚེ་དེ་རྣམས་
བདེན་པར་གྲུབ་ན། རང་རང་སོ་སོའི་ཆ་རྣམས་དང་ཆ་ཅན་གཉིས་བདེན་གྲུབ་ཀྱི་གཅིག་
དང་ཐ་དད་གང་རུང་ལས་མི་འདའ་བ་དང་། བདེན་པར་གྲུབ་པའི་གཅིག་ཡིན་ན། ཐ་
དད་ཡེ་མེད་ཀྱི་གཅིག་ཏུ་འགྱུར་བ་དང་། བདེན་པར་གྲུབ་པའི་ཐ་དད་ཡིན་ན་འབྲེལ་
མེད་དུ་འགྱུར་བའི་རིགས་པས་ཆོས་ཐམས་ཅད་བདེན་མེད་དུ་བསམ་པ་ནི། དམ་པའི་
དོན་དུ་དངོས་པོ་རྣམས། །སྲིད་གསུམ་དངོས་པོ་མེད་པར་བསྒོམ། །ཞེས་པའི་དོན་
ཡིན་ནོ། །ཁོ་ན་རེ། འདུས་བྱས་དང་འདུས་མ་བྱས་ཀྱི་ཆོས་རྣམས་བདེན་པར་མེད་
ཀྱང་དེ་རྣམས་རང་བཞིན་མེད་པའི་སྟོང་ཉིད་བདེན་གྲུབ་ཏུ་བསྒོམ་པ་ཡང་དེ་ཁོ་ན་ཉིད་
བསྒོམ་པ་མིན་ཏེ། སྟོང་ཉིད་བདེན་གྲུབ་ཏུ་བསྒོམ་པ་གསོར་མི་རུང་བའི་ལྟ་བ་ཡིན་པའི་
ཕྱིར་དང་། དེ་ནི་ཆོས་རྣམས་ཀྱི་ངོ་བོ་བདེན་པས་སྟོང་པའི་རྣམ་པར་ཐར་པའི་སྒོ་སྟོང་
པ་ཉིད་ཡིན། འབྲས་བུ་བསྐྱེད་པའི་ཆོས་རང་བཞིན་གྱིས་གྲུབ་པར་བཟུང་ནས་བསྒོམ་
པ་ཡང་དེ་ཁོ་ན་ཉིད་བསྒོམ་པ་མིན་ཏེ། མཐའ་བཞི་སྐྱེ་འགོག་གི་རིགས་པས་དཔྱོད་པའི་
ཚེ་བསྐྱེད་བྱ་སྐྱེད་བྱེད་ཀྱི་ཆོས་རྣམས་གང་ཡང་རང་བཞིན་གྱིས་མ་གྲུབ་པའི་ཕྱིར། དེ་
ནི་རྒྱུ་བདེན་པས་སྟོང་པའི་རྣམ་པར་ཐར་པའི་སྒོ་མཚན་མ་མེད་པ་ཡིན། སྨོན་པར་
བྱ་བའི་འབྲས་བུ་རང་བཞིན་གྱིས་གྲུབ་པར་བཟུང་ནས་བསྒོམ་པ་ཡང་དེ་ཁོ་ན་ཉིད་བསྒོམ་
པ་མིན་ཏེ། གང་སྨོན་པར་བྱ་བ་དང་། གང་གིས་སྨོན་པ་པོ་དང་། ཇི་ལྟར་སྨོན་པ་
གང་ཡང་རང་བཞིན་གྱིས་མ་གྲུབ་པའི་ཕྱིར། དེ་རྣམས་སེམས་ཀྱིས་བཏགས་པ་ཙམ་



28
གསང་འདུས་བསྐྱེད་རྫོགས། །
ཡིན་པའི་ཕྱིར། དེ་ནི་འབྲས་བུ་བདེན་པས་སྟོང་པ་རྣམ་པར་ཐར་པའི་སྒོ་སྨོན་པ་མེད་
པ་ཡིན་ནོ། །འོ་ན་ཁྱེད་རིམ་པ་དང་པོའི་སྐབས་འདིར་སྟོང་ཉིད་བསྒོམ་ན་ཐེག་པ་གཞན་
གྱི་ལུགས་ལྟར་རང་བཞིན་མེད་པའི་སྟོང་ཉིད་ཙམ་ཞིག་བསྒོམ་པ་ཡིན་ནམ་ཞེ་ན། དེ་
མིན་ཏེ་བླ་མེད་ཀྱི་ཐེག་པ་འདིར་ཚེ་གཅིག་ལ་སངས་རྒྱས་ཐོབ་པ་ལ་བདེ་སྟོང་གཉིས་
སུ་མེད་པའི་ཡེ་ཤེས་ཀྱིས་གཉིས་སྣང་མྱུར་དུ་གཅོད་དགོས། དེ་ལ་གཉིས་སྣང་འོད་
གསལ་དུ་བསྡུ་དགོས་པས། འདིར་ཡང་ཤུནྱ་ཏའི་སྔགས་དོན་བཞིན་དུ་སྣོད་བཅུད་འོད་
གསལ་དུ་རྗེས་གཞིག་གི་བསམ་གཏན་གྱིས་བསྡུས་པའི་སྟོང་ཉིད་དམ་སྣོད་བཅུད་བདེན་
གྲུབ་བཀག་ཙམ་གྱི་སྟོང་ཉིད་བདེ་བ་དབྱེར་མི་ཕྱེད་པའི་བདག་ཉིད་དེ་ངའོ་སྙམ་དུ་ང་
རྒྱལ་བཞག་ནས་བསྒོམ་པ་ཡིན་ནོ། །རྒྱུ་མཚན་དེས་ན་མདོ་སྔགས་གཉིས་ཀྱིས་བསྒོམ་
བྱའི་སྟོང་ཉིད་ལ་ཁྱད་པར་མེད་ཀྱང་སྒོམ་བྱེད་ཀྱི་བློ་དང་སྒོམ་ཚུལ་མི་འདྲ་བ་ཡོད་པ་
ཤེས་པར་བྱའོ། །གསུམ་པ་སྐབས་འདིར་སྟོང་ཉིད་བསྒོམ་པའི་དགོས་པ་ནི། དབང་
པོ་རྟུལ་པོས་སྟོང་ཉིད་གསར་དུ་རྟོགས་པ་དང་། འབྲིང་གིས་བརྗེད་པ་དྲན་པ་གསོ་བ་
དང་། རྣོན་པོས་རྟོགས་ཟིན་བརྟན་པ་དང་། ལུས་ངག་ཡིད་གསུམ་གྱི་ཐ་མལ་གྱི་སྣང་
ཞེན་སྦྱོང་བ་དང་། ཡེ་ཤེས་ཀྱི་ཚོགས་གསོག་པ་ལ་སོགས་པའི་དགོས་པ་ཡོད་དོ། །འོ་
ན་སྐབས་འདི་ལྟ་བུ་དང་ལྷག་མོས་འོད་གསལ་དུ་བསྡུས་པ་སོགས་ཀྱི་སྐབས་སུ་གཉིས་
སྣང་ནུབ་པར་མོས་ནས་སྟོང་ཉིད་གཙོ་བོར་བསྒོམ་པ་ཡིན་མོད། དེ་མ་གཏོགས་པའི་
བསྐྱེད་རིམ་བསྒོམ་པའི་སྐབས་ཕལ་ཆེ་བ་རྣམས་སུ་ལྷའི་འཁོར་ལོ་བསྒོམ་པའི་ཚེ་སྟོང་
ཉིད་བསྒོམ་ཚུལ་ཇི་ལྟར་ཡིན་ཞེ་ན། དེའི་ལན་དུ་སྒྲུབ་ཐབས་ཀུན་བཟང་ལས། ཐ་
མལ་རྣམ་རྟོག་རྒྱུན་ལས་གཞན་པ་ཡི། །སྲིད་པའི་སྡུག་བསྔལ་གཞན་ཅིའང་ཡོད་མ་



29
་བ
གསང་འདུས་བསྐྱེད་རིམ།
ཡིན། །དེ་དང་རྣམ་པ་འགལ་བར་གྱུར་པའི་སེམས། །འདི་ནི་མངོན་སུམ་ཉིད་དུ་རྟོགས་
པར་འགྱུར། །ཟབ་ཅིང་རྒྱ་ཆེ་བ་ཡི་བདག་ཉིད་ཅན། །གང་ཡིན་དེར་ནི་ཀུན་རྟོག་
སྣང་མི་འགྱུར། །ཞེས་གསུངས་པས་བསྟན་ཏེ། །དེའི་ཚུལ་ཁྱེད་ཀྱི་རིམ་པ་དང་པོའི་
སྐབས་འདིར་ལྷའི་འཁོར་ལོ་བསྒོམ་པས་འཁོར་བ་ལས་གྲོལ་བར་མི་འགྱུར་ཏེ། དེ་ལ་
བདག་མེད་ཀྱི་དོན་བསྒོམ་པ་མི་འདུག་པའི་ཕྱིར་ཞེ་ན། ཐ་མལ་ཞེས་སོགས་ཀྱི་གཞུང་
འདིས་རིམ་པ་དང་པོར་ལྷའི་འཁོར་ལོ་བསྒོམ་པ་དེ་ལ་འཁོར་བའི་རྩ་བ་གཅོད་བྱེད་ཀྱི་
བདག་མེད་བསྒོམ་པ་ཡོད་པར་བཤད་དོ། །ལུང་དེའི་དོན་ནི། ཐ་མལ་རྣམ་རྟོག་སྟེ་
བདག་འཛིན་གཉིས་རིམ་གྱིས་འབྱང་བའི་རྒྱན་ལས་གཞན་པ་ཡི། སྲིད་པ་འཁོར་བའི་
སྡུག་བསྔལ་གྱི་རྒྱུའི་གཙོ་བོ་གཞན་ཅི་ཡང་ཡོད་པ་མ་ཡིན་ལ། བདག་འཛིན་དེ་དང་
རྣམ་པ་སྟེ་འཛིན་སྟངས་དངོས་སུ་འགལ་བར་གྱུར་པའི་སེམས་དེ་ནི་བསྐྱེད་རིམ་གྱི་ལྷའི་
འཁོར་ལོའི་རྣམ་པ་མངོན་སུམ་དུ་རྟོགས་པར་འགྱུར་བ་སྟེ་གསལ་བར་སྣང་བའི་ལྷའི་
རྣལ་འབྱོར་དེ་ཉིད་ལ་ཚང་བ་ཡིན་ཏེ། སྣང་ངོར་རྒྱ་ཆེ་བ་ལྷའི་འཁོར་ལོ་གསལ་བར་
སྣང་ཞིང་ངེས་ངོར་སྟོང་ཉིད་རྟོགས་པའི་ཟབ་གསལ་གཉིས་མེད་ཀྱི་རྣལ་འབྱོར་གང་
ཡིན་པ་དེར་ནི་བདེན་འཛིན་གྱི་ཀུན་རྟོག་སྣང་བ་དེ་མངོན་སུམ་དུ་མི་འགྱུར་བའི་ཕྱིར་
ཞེས་པའོ། །རིམ་པ་དང་པོའི་སྐབས་འདིར་དེ་ལྟ་བུའི་ཟབ་གསལ་གཉིས་མེད་ཀྱི་རྣལ་
འབྱོར་བསྒོམ་དགོས་པའི་རྒྱུ་མཚན་ནི། རིམ་པ་གཉིས་པའི་སྐབས་སུ་ངེས་ངོར་སྟོང་
ཉིད་ངེས་ཤིང་། སྣང་ངོར་རྟེན་དང་བརྟེན་པའི་དཀྱིལ་འཁོར་གྱི་རྣམ་པར་ཤར་བ་བློ་
ཅིག་གི་ངོར་མངོན་དུ་ཚོགས་པ་དངོས་གནས་ལ་ཡོད་ལ་དེའི་རྒྱུད་སྨིན་བྱེད་དུ་ཡིན་ནོ།།
དོན་དེ་རྣམས་ལ་དགོངས་ནས་བརྟག་གཉིས་ལས། བསྐྱེད་པའི་རིམ་པའི་རྣལ་འབྱོར་



གསང་འདུས་བསྐྱེད་རྫོགས། 30
གྱིས། །བརྟུལ་ཞུགས་ཅན་གྱིས་སྤྲོས་པ་བསྒོམ། །སྤྲོས་པ་རྨི་ལམ་ལྟར་བྱས་ནས། །སྤྲོས་
པ་ཉིད་ཀྱང་སྤྲོས་མེད་བྱ། །ཞེས་དང་། རྡོ་རྗེ་གུར་ལས། དཔེར་ན་ཆུ་ནང་ཟླ་བ་
བཞིན། །གྲོགས་དག་བདེན་མིན་རྫུན་པའང་མིན། །དེ་བཞིན་དཀྱིལ་འཁོར་འཁོར་
ལོ་ནི། །དྭངས་ཤིང་གསལ་བའི་རང་བཞིན་ནོ། །ཞེས་གསུངས། རིམ་པ་གཉིས་ཀའི་
སྐབས་སུ་ཟབ་གསལ་གཉིས་མེད་དེ་ལྟར་འོང་བ་ཐེག་པ་འདིའི་ཟབ་ཁྱད་བླ་ན་མེད་པ་
ཡིན་པས། ཕར་ཕྱིན་ཐེག་པར་མྱུ་གུ་བདེན་མེད་དུ་རྟོགས་པའི་བློ་ལ་ཆོས་ཅན་མྱུ་གུ་
མི་སྣང་བར་བཤད་པ་སོགས་དང་ཡེ་མི་འདྲའོ། །གཉིས་པ་ལ་གཉིས། འོག་གཞི་རླུང་
གི་དཀྱིལ་འཁོར་ཆགས་པ་དང་ཆོས་མཐུན་པར་རྡོ་རྗེའི་ས་ཆ་བསྐྱེད་པ་དང་། སྟེང་
གི་རི་གླིང་སོགས་ཆགས་པ་དང་ཆོས་མཐུན་པར་གཞལ་ཡས་ཁང་བསྐྱེད་པའོ། །དང་
པོ་ལ་གཉིས། མཐུན་ཡུལ་བཤད་པ་དང་། དེ་དང་མཐུན་པར་རྡོ་རྗེའི་ས་བསྐྱེད་པའོ།།
དང་པོ་ནི། དེ་ལྟར་སྣོད་བཅུད་སྔ་མ་ཞིག་ནས་བར་བསྐལ་ཉི་ཤུར་ནམ་མཁའ་སྟོང་
པར་གནས་པས་དེ་ནས་སླར་ཡང་ཕྱི་མ་ཆགས་པའི་འགོ་རྩོམ་སྟེ། དེ་ཡང་ས་དང་མ་
འབྲེལ་བ་རྣམས་ནི་ཡས་རིམ་ནས་ཆགས། འབྲེལ་བ་རྣམས་ནི་མས་རིམ་ནས་ཆགས།
དེ་ཡང་ཐོག་མར་བསམ་གཏན་གཉིས་པ་ནས་རླུང་ཅུང་ཟད་འོག་ཏུ་བབས་པ་ལས་བསམ་
གཏན་དང་པོའི་གཞལ་མེད་ཁང་དེ་ཆགས། དེ་ནས་རླུང་ཅུང་ཟད་འོག་ཏུ་བབས་པ་
ལས། གཞན་འཕྲུལ་དབང་བྱེད། འཕྲུལ་དགའ། དགའ་ལྡན། འཐབ་བྲལ་གྱི་གཞལ་
ཡས་ཁང་རྣམས་རིམ་པ་བཞིན་དུ་ཆགས། དེ་ནས་རླུང་ཅུང་ཟད་འོག་ཏུ་བབས་པ་རྒྱུན་
རིང་དུ་བསགས་པ་ལས་རླུང་གི་དཀྱིལ་འཁོར་རྔམས་སུ་དཔག་ཚད་འབུམ་ཕྲག་བཅུ་དྲུག་
པ༑ རྒྱར་དཔག་ཚད་གྲངས་མེད་པ་ཅིག་ཡོད་པ། ཚན་པོ་ཆེའི་རྡོ་རྗེས་ཀྱང་གཞིག་



31
གསང་འདུས་བསྐྱེད་རིམ།
པར་མི་ནུས་པ་གཅིག་ཆགས། དེ་ནས་སེམས་ཅན་སྤྱི་མཐུན་གྱི་ལས་ཀྱི་དབང་གིས་
ནམ་མཁའ་ལ་སྤྲིན་གསེར་གྱི་སྙིང་པོ་ཅན་འཁྲིགས། དེ་ལས་ཆར་གྱི་རྒྱུན་ཤིང་རྟའི་
འཕང་ལོ་ཙམ་དུ་བབས་པ་རྒྱུན་རིང་དུ་བསགས་པ་ལས་ཆུའི་དཀྱིལ་འཁོར་རྔམས་སུ་
དཔག་ཚད་འབུམ་ཕྲག་བཅུ་གཅིག་དང་སྟོང་ཕྲག་ཉི་ཤུ་ཡོད་པ་གཅིག་ཆགས། དེ་རླུང་
གིས་ཕྱོགས་བཞི་ནས་བསྲུབས་པས། འོ་མ་བསྐོལ་བ་ལས་སྤྲིས་མའི་ཚུལ་དུ་གསེར་གྱི་
ས་གཞི་རྔམས་སུ་དཔག་ཚད་གསུམ་འབུམ་ཉི་ཁྲི་ཡོད་པ་གཅིག་ཆགས། ཆུ་གསེར་གཉིས་
ཀའི་རྒྱར་ཤར་མཐའ་ནས་ནུབ་མཐའི་བར་དང་། བྱང་མཐའ་ནས་ལྷོ་མཐའི་བར་དཔག་
ཚད་འབུམ་ཕྲག་བཅུ་གཉིས་དང་སྟོང་ཕྲག་གསུམ་ཕྱེད་དང་ལྔ་བརྒྱ་རྣམས་དང༌། ཁོར་
ཡུག་ཏུ་དེའི་གསུམ་འགྱུར་དང་། གསེར་དཀྱིལ་ཆགས་ཟིན་པའི་རྗེས་སུ་ཆུའི་དཀྱིལ་
འཁོར་རྔམས་སུ་དཔག་ཚད་འབུམ་ཕྲག་བརྒྱད་དུ་འགྱུར་རོ། །དེ་ལྟར་ཡང་མཛོད་ལས།
དེ་ལ་སྣོད་ཀྱི་འཇིག་རྟེན་གྱི། །གནས་པར་འདོད་པའི་འོག་དག་གིས། །རླུང་གི་དཀྱིལ་
འཁོར་རྔམས་སུ་ནི། །ས་ཡ་དྲུག་འབུམ་གྲངས་མེད་དོ། །ཆུ་རྔམས་འབུམ་ཕྲག་བཅུ་
གཅིག་དང་། །སྟོང་ཕྲག་དག་ནི་ཉི་ཤུ་འོ། །ཕྱིས་ནི་རྔམས་སུ་འབུམ་ཕྲག་བརྒྱད། །ལྷག་
མ་དག་ནི་གསེར་དུ་འགྱུར། །ཆུ་དང་གསེར་གྱི་དཀྱིལ་འཁོར་གྱི། །ཐད་ཀར་འབུམ་
ཕྲག་བཅུ་གཉིས་དང༌། །སྟོང་ཕྲག་གསུམ་དང་བརྒྱ་ཕྲག་ནི། །ཕྱེད་དང་ལྔ་རྣམས་ཁོ་
ན་འོ། །ཁོར་ཡུག་ཏུ་ནི་གསུམ་འགྱུར་རོ། །ཞེས་གསུངས། གཞི་ལ་མེ་དཀྱིལ་མེད་
ཀྱང་། འབྱུང་བ་གཞན་གསུམ་གྱི་ཁྲོད་ན་མེའི་རྡུལ་དང་བྱེད་ལས་ཡོད་པས། མཐུན་
ཡུལ་ཆད་པའི་སྐྱོན་མེད་དོ། །གཉིས་པ་དེ་དང་མཐུན་པར་རྡོ་རྗེའི་སའི་ཆ་བསྐྱེད་པ་
ལ༑ ཆོས་མཐུན་སྦྱོར་བ་དང་། སྒྲུབ་ཐབས་ཀྱི་ཚིག་དོན་བཤད་པ་གཉིས། དང་པོ་



གསང་འདུས་བསྐྱེད་རྫོགས།
ནི༑ རྣམ་གཞག་རིམ་པ་ལས། དེ་གཞི་དང་ཆོས་མཐུན་སྦྱོར་བ་ན་དེ་ལྟར་ཡང་དག་
པར་སྒྲུབ་ཅིང་བསྐྱེད་པའི་རྣལ་འབྱོར་པས། ནམ་མཁའི་དབྱིངས་ཀྱི་དབུས་གནས་པར།།
རླུང་གི་དཀྱིལ་འཁོར་བསྒོམ་པར་བྱ། །ཞེས་བྱ་བ་ལ་སོགས་པས་དཀྱིལ་འཁོར་བཞིའི་
རིམ་གྱིས་རྡོ་རྗེའི་སའི་ཆ་བསྐྱེད་པར་བྱའོ། །ཞེས་པས་བསྟན་ནོ། །ཆོས་མཐུན་པའི་
ཚུལ་ནི། སྲུང་འཁོར་དང་ཆོས་འབྱུང་སྣ་ཚོགས་རྡོ་རྗེ་རྣམས་གཞི་ལ་ཆོས་མཐུན་སྦྱོར་
རྒྱུ་མེད་ཀྱང་། འབྱུང་བཞིའི་དཀྱིལ་འཁོར་བསྒོམ་པ་གཞི་ལ་འབྱུང་བཞིའི་དཀྱིལ་འཁོར་
ཆགས་པ་དང་ཆོས་མཐུན་ནོ། །གཉིས་པ་ནི། འཕགས་པ་ཡབ་སྲས་ཀྱིས་སྐབས་འདིར་
སྲུང་འཁོར་གསལ་འདེབས་པ་དངོས་སུ་མ་བཤད་པ་ལ་བརྟེན་ནས་ཁ་ཅིག་སྐབས་འདིར་
སྲུང་འཁོར་མི་བསྒོམ་པ་ཡང་མི་འཐད་དེ། སྤྱིར་སྲུང་འཁོར་བསྒོམ་པའི་དགོས་པ་ནི་
སྒྲུབ་ཐབས་དངོས་གཞི་བསྒོམ་པ་ལ་བགེགས་ཀྱི་བར་ཆད་བསྲུང་བའི་ཆེད་ཡིན་ལ། དེ་
ལ་ཡང་དོན་དམ་པ་དང་། ཀུན་རྫོབ་པའི་སྲུང་འཁོར་གཉིས་ཡོད་པ་ལས། དང་པོ་
བསྒོམས་ཟིན། ཀུན་རྫོབ་པའི་སྲུང་འཁོར་རྩིབས་བཅུ་པ་ཐུན་མོང་མིན་པ་འོད་གསལ་
དུ་བསྡུས་ནས་མེད་པས། སྐབས་འདིར་སྟོང་པའི་ངང་ལས་རྡོ་རྗེའི་ས་གཞིར་གུར་མེ་
རི་ཙམ་གྱི་སྲུང་འཁོར་ཐུན་མོང་བ་གསལ་མ་བཏབ་ན། སྒྲུབ་ཐབས་དངོས་གཞི་བསྒོམ་
པའི་ཚེ་བགེགས་ཀྱི་བར་ཆད་བཟློག་པའི་དགོས་པ་མི་འགྲུབ་ལ། སྐབས་འདིར་རྡོ་ར་
དང་མེ་རི་གསལ་མི་འདེབས་ན་བྲི་ཆ་ལ་འོང་དོན་མེད་པས། དེ་ལྟར་ཀླུ་བྱང་གི་དཀྱིལ་
འཁོར་སྒོ་ཚད་ཉི་ཤུ་རྩ་བཞིར་གསུངས་པ་མི་འཐད་དགོས་པའི་ཕྱིར། ཡང་ཁ་ཅིག་སྲུང་
འཁོར་རྩིབས་བཅུ་པ་གསལ་འདེབས་པ་ནཱ་རོ་པས་རྒྱུད་ཕྱི་མའི་འགྲེལ་པར་གསུང་ཞིང་།
དེ་ནི་རྗེ་ཉིད་ཀྱིའང་བཞེད་པར་བྱེད་དགོས་པས་འདོན་ཆ་ལྟར་གྱི་ཀུན་རྫོབ་པའི་སྲུང་འཁོར་



_33
གསང་འདུས་བསྐྱེད་རིམ།
ཐུན་མོང་བ་དང་། ཐུན་མོང་མ་ཡིན་པའི་སྲུང་འཁོར་རྩིབས་བཅུ་པ་བསྒོམ་པ་གདམ་
ང་ཅན་ཡིན་ནོ་གསུང་བ་མི་རིགས་ཏེ། འདུས་པ་འཕགས་ལུགས་ལ་འཁོར་ལོ་རྩིབས་
བཅུ་པའི་ལྟེ་བར་གཞལ་ཡས་ཁང་བསྐྱེད་པ་སྔོན་འགྲོའི་སྲུང་འཁོར་དུ་མ་ཟད་སྐབས་འདིར་
ཡང་མི་རུང་ཞིང་། ནཱ་རོ་པའི་གསུང་དེ་དྲང་དོན་དུ་རྒྱུད་འགྲེལ་གྱི་མཆན་བུར་གསལ་
བར་བཤད་པས། རྗེ་ཉིད་ཀྱི་བཞེད་པ་མིན་པར་གྲུབ་པའི་ཕྱིར་རོ། །དེ་ལྟ་བུའི་རྡོ་རྗེའི་
ས་གཞི་ར་གུར་མེ་རི་དང་བཅས་པའི་དབུས་སུ་ཆོས་འབྱུང་བསྒོམ་པར་བྱ་སྟེ། ལེའུ་
གསུམ་པ་ལས། ནམ་མཁའི་དབྱིངས་ཀྱི་དབུས་གནས་པར། །ཞེས་པའི་འགྲེལ་པར།
ནམ་མཁའི་དབྱིངས་ཀྱི་དབུས་གནས་པར། །ཞེས་བྱ་བ་ནི་ཆོས་འབྱུང་ལ་གནས་པའོ།།
ཞེས་གསུང་ཞིང་ཆོས་འབྱུང་དེ་ཡང་ཁ་དོག་དཀར་པོ། དབྱིབས་རྒྱུད་ཕྱི་མ་ལས། ཆོས་
འབྱུང་བ་ནི་ཇི་ལྟར་བསྒོམ། །ཞེས་ཞུས་པའི་ལན་དུ། སྐུ་གསུང་ཐུགས་ཀྱི་དབྱེ་བ་
ཡིས། །གྲུ་གསུམ་དུ་ནི་རྣམ་པར་བསྒོམ། །ཞེས་གསུངས་པ་ལྟར་གྲུ་གསུམ་པ་ཁོག་
པ་སྟོང་པ་རྩེ་མོ་ཕྲ་བ་འོག་ཏུ་ཟུག་ནས་གདེངས་ཀ་ཆེ་བ་གྱེན་དུ་ཕྱོགས་པ་ཤེས་རབ་མའི་
བྷ་གའི་དབྱིབས་ཅན་ནོ། །དེ་ལྟ་བུའི་ཆོས་འབྱུང་གི་ནང་དུ་སྣ་ཚོགས་པདྨ་བསྒོམ་པར་
བྱ་དགོས་ཏེ། དཀྱིལ་འཁོར་གྱི་བྲི་བྱ་ལ་པདྨ་ཡོད་པས་བྲི་བྱ་བཞིན་དུ་བསྒོམ་དགོས་
པའི་ཕྱིར། བྲི་བྱ་ལ་པདྨ་ཡོད་པའི་རྒྱུ་མཚན་ཅི་ལྟར་ཡིན་ཞེ་ན་དེ་ཡང་འདི་ལྟར་བདེ་
མཆོག་སྡོམ་འབྱུང་ལས། ཐིག་གི་མཚན་མ་དྲུག་ཅུ་བཞི། །དཀྱིལ་འཁོར་ཐིག་གི་
མཚན་ཉིད་དེ། །ཞེས་ཐིག་སྐུད་དྲུག་ཅུ་རྩ་བཞི་པ་དང༌། ཀླུ་བྱང་གི་དཀྱིལ་ཆོག་ཉི་
ཤུ་པ་ལས། ཐིག་སྐུད་དཀྱིལ་ཆོག་”ཉིས་འགྱུར་ཏེ། །སྦོམ་མིན་དེ་བཞིན་ཕྲ་བ་མིན།།
༡༽ བོད་དཔེ་རྙིང་པ་ ༢༡ ན་ ལས། འཁོར་



34
གསང་འདུས་བསྐྱེད་རྫོགས།
ཞེས་ཐིག་སྐུད་ཆ་ཆུང་གོ་དྲུག་པའི་ཕྱོགས་གཉིས་ཡོད་ལ། དེ་གཉིས་ཀ་ལ་དཀྱིལ་འཁོར་
ཉིས་འགྱུར་དུ་གསུང་ཞིང་། ཐིག་སྐུད་ཆ་ཆུང་རེ་བཞི་པ་ནི། རྩ་ཐིག་ནས་རྩ་ཐིག་གི་
བར་དཀྱིལ་འཁོར་དངོས་གཞི་ཡིན་པས་དེའི་དབང་དུ་བྱས་ནས་ཉིས་འགྱུར་དང་། ཆ་
ཆུང་གོ་དྲུག་པ་ནི་དཀྱིལ་འཁོར་འཁོར་དང་བཅས་པའི་དབང་དུ་བྱས་ནས་མདའ་ཡབ་
ནས་མདའ་ཡབ་ཀྱི་བར་ཉིས་འགྱུར་དུ་གསུངས་ལ། ཐིག་སྐུད་ཆ་ཆུང་རེ་བཞི་པ་རྟ་
བབ་དཔངས་སུ་སྒོ་ཚད་གཅིག་དང་། ཆོས་འཁོར་ཀྱི་རྭ་རྩེ་དང་བཅས་པ་ལ་སྒོ་ཚད་
གཅིག་སྟེ་སྒོ་ཚད་གཉིས་ཀྱི་དབང་དུ་བྱས་པ་དང༌། ཐིག་སྐུད་ཆ་ཆུང་གོ་དྲུག་པ་ནི་
རྟ་བབ་དཔངས་སུ་སྒོ་ཚད་གསུམ་དང་། ཆོས་འཁོར་རྭ་རྩེ་དང་བཅས་པ་ལ་སྒོ་ཚད་
གཅིག་སྟེ་སྒོ་ཚད་བཞིའི་དབང་དུ་བྱས་ཤིང་། པད་རྭ་ལ་ཆ་ཕྲན་གཉིས། རྡོ་རྭ་ལ་
ཆ་ཕྲན་གཉིས། མེ་རི་ལ་སྒོ་ཚད་གཅིག་གོ །དེ་ལྟར་བྱས་ནས་ཐིག་སྐུད་ཆ་ཆུང་གོ་
དྲུག་པའི་ཕྱོགས་ལ་དཀྱིལ་འཁོར་གྱི་མདའ་ཡབ་ནས་མདའ་ཡབ་ཀྱི་བར་ལ་སྒོ་ཚད་བཅུ་
གཉིས། མདའ་ཡབ་ནས་མེ་རིའི་བར་ལ་ཕྱོགས་རེ་རེ་སྒོ་ཚད་དྲུག་དྲུག་སྟེ་ཉེར་བཞི་
ཡིན་ལ། དེའི་ཚེ་པད་རྭ་མེད་ན་མདའ་ཡབ་ནས་མེ་རིའི་བར་ལ་ཕྱོགས་རེ་ལ་སྒོ་ཚད་
ཕྱེད་དང་དྲུག་དྲུབ།་ལས་མེད་པས་མེ་རི་ནས་མེ་རིའི་མཐའི་བར་སླེབ་པའི་ཐིག་སྐུད་དེ་
དཀྱིལ་འཁོར་ཉིས་འགྱུར་དུ་སྒོ་ཚད་གཅིག་གིས་མ་ལོངས་པར་འགྱུར་བས་པདྨ་ངེས་
པར་ཁས་བླངས་དགོས་སོ། །སྣ་ཚོགས་པདྨའི་ལྟེ་བར་འབྱུང་བཞིའི་དཀྱིལ་འཁོར་བསྐྱེད་
པར་བྱ་སྟེ། ཇི་ལྟར་དུ་བསྐྱེད་པར་བྱ་ཞེ་ན། མདོར་བྱས་ལས། ཧཱུྃ་གཉིས་ས་བོན་ཡཾ་
ལས་བྱུང་། །རྡོ་རྗེ་གཉིས་དང་ཡང་དག་ལྡན། །རླུང་གི་དཀྱིལ་འཁོར་བསྒོམ་པར་
བུ༑ ༑ཧཱུྃ་གཉིས་ས་བོན་རཾ་ལས་བྱུང་། །རྡོ་རྗེ་གཉིས་དང་ཡང་དག་ལྡན། །མ་ཡི་



35
གསང་འདུས་བསྐྱེད་རིམ།
དཀྱིལ་འཁོར་ཉིད་ཀྱང་ནི། །དེ་ཡི་སྟེང་ད་བསམ་པར་བྱ། །ཧཾ་གཉིས་ས་བོན་བཾ་ལས་
བྱུང་། །རྡོ་རྗེ་གཉིས་དང་ཡང་དག་ལྡན། །ཆུ་ཡི་དཀྱིལ་འཁོར་ཉིད་ཀྱང་ནི། །དེ་ཡི་
སྟེང་དུ་རྣམ་པར་བསམ། །ཧཱུཾ་གཉིས་ས་བོན་ལཾ་ལས་བྱུང་། །རྡོ་རྗེ་གཉིས་དང་ཡང་
དག་ལྡན། །ས་ཡི་དཀྱིལ་འཁོར་ཉིད་ཀྱང་ནི། །དེ་ཡི་སྟེང་དུ་བསམ་པར་བྱ། །ཞེས་
གསུངས་པ་ལྟར། པདྨའི་ལྟེ་བར་རང་རང་གི་ས་བོན་ཡཾ་རཾ་ལཾ་ཐཾ་བཞི་ལས་བྱང་བའི་
རླུང་གི་དཀྱིལ་འཁོར། མེའི་དཀྱིལ་འཁོར། ཆུའི་དཀྱིལ་འཁོར། སའི་དཀྱིལ་འཁོར་
བཞི་རང་རང་གི་ངོས་གཉིས་སུ་ས་བོན་ཧཱུྃ་རེ་རེ་ལས་བྱུང་བའི་རྡོ་རྗེ་གཉིས་གཉིས་ཀྱིས་
མཚན་པ་སྟེང་ནས་སྟེང་དུ་བརྩེགས་པར་བསྐྱེད་ལ། དེ་བཞི་སྤྱན་སོགས་ལྷ་མོ་བཞིའི་
ངོ་བོར་མོས་ཤིང་། དེ་ནས་མདོར་བྱས་ལས། དཀྱིལ་འཁོར་བཞི་པོ་ཡང་དག་བསྡུས།།
རྡོ་རྗེ་ས་གཞིའི་དཀྱིལ་འཁོར་ལའོ། །ཞེས་གསུངས་པ་ལྟར། དེ་རྣམས་གཅིག་ཏུ་འདྲེས་
པ་ལས་སྣ་ཚོགས་རྡོ་རྗེར་གྱུར་པར་བསམ་པར་བྱའོ། །སྣ་ཚོགས་རྡོ་རྗེའི་ལྟེ་བའི་དབྱིབས་
གྲུ་བཞི་པ། རྒྱར་སྒོ་ཚད་བཅུ་གཉིས་པ། རཱའི་སྲིད་ཐིག་སྐུད་ཆ་ཆུང་གོ་དྲུག་པ་དང་།
རྟ་བབས་སྒོ་ཚད་གསུམ་མའི་ཕྱོགས་ལ་རྭ་སྒོ་ཚད་བཞི། ཐིག་སྐུད་ཆ་ཆུང་རེ་བཞི་པ་
དང༌། རྟ་བབས་སྒོ་ཚད་གཅིག་མའི་ཕྱོགས་ལ་རྭ་སྒོ་ཚད་གཉིས་ཡིན། རྭའི་གྲངས་
ལ་ངོས་རེ་རེ་ལ་གསུམ་གསུམ་སྟེ་བཅུ་གཉིས་དང་ངོས་རེ་ལ་ལྔ་ལྔ་སྟེ་ཉི་ཤུ་པ་གཉིས་
སུ་ངེས་སོ། །རྭ་རྣམས་ཕྱོགས་མདོག་བྱེད་པར་ལུ་བའི་ན་བཟའ་ཅན་གྱིས་བཤད། རུ་
ཁྲ་བྱེད་པར་ཨ་བྷུས་བཤད། རྭ་ཁྲ་བྱེད་ཚུལ་ནི་རྭ་བཅུ་གཉིས་མའི་ཁ་ནང་བལྟའི་ཤར་
རྭ་ལྟ་བུ་ལ་མཚོན་ན། དབུས་རྭ་དཀར་བ་རྣམ་སྣང་གི་མདངས་ཕོག །གཡས་རྭ་ལྗང་
བ་དོན་གྲུབ་ཀྱི་མདངས་ཕོག །གཡོན་རྭ་སེར་བ་རིན་འབྱུང་གི་མདངས་ཕོག །དེས་



གསང་འདུས་བསྐྱེད་རྫོགས། ། 36
གཞན་རྣམས་ཀྱང་མཚོན་རྭ་ཉི་ཤུ་པའི་ཁ་ནང་བལྟའི་ཤར་རྭ་ལྟ་བུ་ལ་མཚོན་ན། སྟེང་
རྭ་སྔོ་བ་མི་བསྐྱོད་པའི་མདངས་ཕོག །དབུས་རྭ་དཀར་བ་རྣམ་སྣང་གི་མདངས་ཕོག། །
གཡས་རྭ་ལྗང་བ་དོན་གྲུབ་ཀྱི་མདངས་ཕོག །གཡོན་རྭ་སེར་བ་རིན་འབྱུང་གི་མདངས་
ཕོག །འོག་རྭ་དམར་བ་འོད་དཔག་མེད་ཀྱི་མདངས་ཕོག །དེས་གཞན་རྣམས་ཀྱང་
མཚོན། རྭའི་ཟུག་མཚམས་ནི་རྭ་སྒོ་ཚད་བཞི་མ་ལྟར་ན་གཡས་གཡོན་དུ་སྒོ་ཚད་བཞི་
བཞི་ཕྱིར་དོར་བའི་མཚམས་ནས་ཕྱོགས་རྭ་མཐོན། རྭ་སྒོ་ཚད་གཉིས་མ་ལྟར་ན། གཡས་
གཡོན་དུ་ཆ་ཆུང་བཅོ་བརྒྱད་རེ་ཕྱིར་དོར་བའི་མཚམས་ནས་མཐོན་ལ། རྭ་རྣམས་ཀྱི་
ཞེང་ཚད་ནི་སྒོ་ཚད་བཞི་མའི་ཕྱོགས་རྭ་རྣམས་ཀྱི་སྦོམ་ལ་ཆ་ཆུང་གསུམ། དབུས་རྭའི་
སྦོམ་ལ་དེ་འདྲ་བའམ་ཡང་ན་ཆ་ཆེན་གཅིག །རྭ་རྩེ་ལ་ཆ་ཕྲན་གཅིག་རྣམས་ཡིན་ནོ།།
གོང་དུ་བཤད་པ་དེ་རྣམས་ཀྱི་མཚོན་དོན་སྦྱར་ན། རྡོ་རྗེ་རྭ་བས་བགེགས་ཀྱི་མི་ཕྱེད་
པ་དེ་མཚོན། མེ་རིའམ་འོད་ཕྲེང་གིས་ཡང་དག་པའི་ཡེ་ཤེས་ཀྱི་སྣང་བ་འབར་བ་དེ་
མཚོན། ཆོས་འབྱུང་གི་རྩེ་མོ་ཕྲ་བ་ཐུར་ལ་ཟུག་པས་ལས་དང་པོ་པའི་སར་ཡོན་ཏན་
ཆུང་བ་དེ་མཚོན། གདེངས་ཀ་ཆེ་བ་གྱེན་དུ་ཕྱོགས་པས་མོས་སྤྱོད་ནས་བརྩམས་ཏེ་
ཡོན་ཏན་གྱི་ཆ་ཇེ་རྒྱས་སུ་སོང་བ་དེ་མཚོན། ཟུར་གསུམ་གྱིས་སྐུ་གསུང་ཐུགས་ཀྱི་རྡོ་
རྗེ་གསུམ་དང་རྣམ་པར་ཐར་པའི་སྒོ་གསུམ་མཚོན། ཁ་དོག་དཀར་བས་རང་བཞིན་
རྣམ་དག་དེ་མཚོན། བྷ་གའི་དབྱིབས་ཅན་དུ་ཡོད་པས་བདེ་བ་ཆེན་པོ་དེ་མཚོན། ཆོས་
འབྱུང་དཀར་ལ་དམར་བའི་མདངས་ཅན་དུ་ཤཱནྟི་པས་བཤད་པ་ལྟར་ན་དཀར་བའི་ཆ་
དེས་ཁམས་དཀར་པོ་དེ་མཚོན། དམར་བའི་ཆ་དེས་ཁམས་དམར་པོ་དེ་མཚོན། དཀར་
ལ་དམར་བའི་མདངས་ཅན་གྱིས་ཁམས་དཀར་དམར་གྱི་འདུ་འཕྲོད་དེ་མཚོན། ཆོས་



32
གསང་འདུས་བསྐྱེད་རིམ།
འབྱུང་གི་ནང་དུ་རྟེན་བརྟེན་པའི་དཀྱིལ་འཁོར་བསྒོམས་པས་ཁམས་དཀར་དམར་གྱི་
འདུ་འཕྲོད་ལ་བརྟེན་པའི་བདེ་སྟོང་དབྱེར་མེད་ཀྱི་ལམ་ཉམས་སུ་བླངས་པས་འབྲས་དུས་
ཀྱི་ཡོན་ཏན་ཐམས་ཅད་འབྱུང་བ་དེ་མཚོན། སྣ་ཚོགས་པདྨས་འཁོར་བའི་སྐྱོན་གྱིས་
མ་གོས་པ་དེ་མཚོན། དཀྱིལ་འཁོར་བཞིས་རྫོགས་རིམ་པའི་སྒྲུབ་པ་པོས་གང་ལ་རྡོར་
བཟླས་བྱ་བའི་ཡུལ་རྩ་བའི་རླུང་བཞི་མཚོན། དཀྱིལ་འཁོར་བཞི་སྤྱན་སོགས་ཡུམ་བཞིའི་
ངོ་བོར་བསྒོམ་པ་ནི་ཕྱིའི་པདྨ་ཅན་ལ་སོགས་པའི་ཕྱག་རྒྱ་རིགས་བཞི་པོ་དེ་མཚོན། དཀྱིལ་
འཁོར་བཞི་པོ་གཅིག་ཏུ་འདྲེས་པ་ལས་སྣ་ཚོགས་རྡོ་རྗེར་བསྒོམས་པས་ནི་ཕྱིའི་རྐྱེན་ཕྱག་
རྒྱ་དང་སྦྱར་བ་དང་། ནང་གི་རྐྱེན་རྡོ་རྗེ་བཟླས་པ་བྱས་པ་ལ་བརྟེན་ནས་བྱང་བའི་རིམ་
པ་བཞི་པའི་དོན་གྱི་འོད་གསལ་དེ་མཚོན། རྭ་ལྔས་དོན་གྱི་འོད་གསལ་ལས་ལྡོག་པས་
ཕྱེ་བའི་ཡེ་ཤེས་ལྔ་པོ་དེ་མཚོན། ཡང་རྭ་བཅུ་གཉིས་ཀྱིས་རྟེན་འབྲེལ་བཅུ་གཉིས་དག་
པ་དེ་མཚོན། རྭ་ཉི་ཤུས་འཇིག་ལྟ་ཉི་ཤུ་དག་པ་དེ་མཚོན། སྣ་ཚོགས་རྡོ་རྗེའི་ལྟེ་བའི་
ནང་དུ་ལྷག་མོས་ཀྱི་རྟེན་བརྟེན་པའི་དཀྱིལ་འཁོར་བསྒོམས་པས་ནི་རིམ་པ་བཞི་པའི་དོན་
གྱི་འོད་གསལ་གྱི་རླུང་སེམས་ལས་ཟུང་འཇུག་གི་རྟེན་དང་བརྟེན་པའི་དཀྱིལ་འཁོར་འབྱུང་
བ་དེ་མཚོན། གཉིས་པ་སྟེང་གི་རི་གླིང་སོགས་ཆགས་པ་དང་ཆོས་མཐུན་པར་གཞལ་
ཡས་ཁང་བསྐྱེད་པ་ལ་གཉིས། མཐུན་ཡུལ་བཤད་པ་དང་། དེ་དང་མཐུན་པར་གཞལ་
ཡས་ཁང་བསྐྱེད་ཚུལ་ལོ། །དང་པོ་ནི། འོག་གཞི་གསེར་གྱི་དཀྱིལ་འཁོར་ཆགས་པའི་
རྗེས་སུ་སེམས་ཅན་སྤྱི་མཐུན་གྱི་ལས་ཀྱི་དབང་གིས་ཁམས་སྣ་ཚོགས་པའི་སྙིང་པོ་ཅན་
གྱི་སྤྲིན་ནམ་མཁའ་ལ་འཁྲིགས། དེ་ལས་ཆར་གྱི་རྒྱུན་ཤིང་རྟའི་འཕང་ལོ་ཙམ་འོག་
ཏུ་བབས་པ་ཡུན་རིང་དུ་བསགས་པ་ལས་ཕྱིའི་རྒྱ་མཚོ་ཆེན་པོ་དེ་ཆགས། དེ་ལ་སེམས་



གསང་འདུས་བསྐྱེད་རྫོགས། །
ཅན་སྤྱི་མཐུན་གྱི་ལས་ཀྱི་དབང་གིས་ཕྱོགས་བཞི་ནས་རླུང་གིས་བསྲུབས་པས་ཁམས་
རབ་རྣམས་ལ་རིའི་རྒྱལ་པོ་རི་རབ། འབྲིང་རྣམས་ལ་གསེར་གྱི་རི་བདུན་རོལ་པའི་མཚོ་
བདུན། ཐ་མ་རྣམས་ལ་གླིང་བཞི་གླིང་ཕྲན་བརྒྱད་ཕྱིའི་ལྕགས་རི་ནག་པོ། ལྗོན་ཤིང་
ལྕུག་ཕྲན་ལ་སོགས་པའི་བར་དུ་ཆགས་སོ། །གཉིས་པ་དེ་དང་མཐུན་པར་གཞལ་ཡས་
ཁང་བསྐྱེད་པ་ལ། ཆོས་མཐུན་སྦྱར་བ་དང་། སྒྲུབ་ཐབས་ཀྱི་ཚིག་དོན་བཤད་པ་གཉིས།
དང་པོ་ནི། མདོར་བྱས་ལས། དེར་ནི་ཧཱུཾ་ལས་བྱུང་བ་ཡི། །གཞལ་ཡས་ཁང་པ་རྣམ་
པར་བསྒོམ། །ཞེས་གསུངས། དེ་གཞི་དང་ཆོས་མཐུན་སྦྱོར་བ་ན། རྣམ་གཞག་རིམ་
པ་ལས། མཐུན་ཡུལ་རི་གླིང་ལ་སོགས་ཆགས་པའི་རྗེས་སུ་སྲིད་པ་སྐྱེ་བའི་རིམ་པ་དེ་
ལྟར་སྒོམ་པར་བྱེད་པ་རྣམས་ཀྱི་དེར་ནི་ཞེས་བྱ་བ་ལ་སོགས་པའི་གཞུང་གི་སྟོང་པ་ཉིད་
ལ་དམིགས་པ་སྔོན་དུ་བཏང་ནས་དཀྱིལ་འཁོར་བཞིའི་རིམ་གྱི་རྡོ་རྗེ་སའི་ཆ་བསྐྱེད་པ་
དེར་གཞལ་ཡས་ཁང་བསྒོམ་པར་བྱའོ་ཞེས་སྟོན་པར་འགྱུར་རོ། །ཞེས་པས་བསྟན།
ཆོས་མཐུན་པའི་ཚུལ་ནི། སྣ་ཚོགས་རྡོ་རྗེའི་སྟེང་དུ་ལྷག་མོས་རྟེན་གཞལ་ཡས་ཁང་
བསྒོམ་པ་ནི། གཞི་ལ་ས་དཀྱིལ་གྱི་སྟེང་དུ་རི་གླིང་སོགས་ཆགས་པ་དང་ཆོས་མཐུན།
གཉིས་པ་ནི། གོང་དུ་བཤད་པའི་རྡོ་རྗེའི་སའམ་སྣ་ཚོགས་རྡོ་རྗེའི་ལྟེ་བར་ཧཱུཾ་དཀར་པོ་
སངས་རྒྱས་ཀྱི་སྤྲིན་གྱི་འོད་ཟེར་འཕྲོ་བ་ལས་གཞལ་ཡས་ཁང་གྲུ་བཞི་པ་སྒོ་བཞི་པ་མཚན་
ཉིད་ཐམས་ཅད་ཡོངས་སུ་རྫོགས་པ་བསྒོམས་པར་བྱས་ཏེ། དེ་ཡང་གཞལ་ཡས་ཁང་
འདིར་ཤྲཱི་ལས་བསྐྱེད་པར་བཤད་པ་དང་། ཀྱེ་རྡོ་རྗེའི་གཞལ་ཡས་ཁང་ལྟ་བུ་འཁོར་ལོ་
ལས་བསྐྱེད་པ་དང་། འཇིགས་བྱེད་ཀྱི་གཞལ་ཡས་ཁང་ལྟ་བུ་རྣམ་སྣང་གི་སྐུ་ཡོངས་
སུ་རྫོགས་པ་ལས་བསྐྱེད་པར་བཤད་པ་རྣམས་དོན་འདྲ་སྟེ། བྷུ་རྣམ་སྣང་གི་ས་བོན་ཡིན་



39
གསང་འདུས་བསྐྱེད་རིམ།
པ་དང་། འཁོར་ལོ་རྣམ་སྣང་གི་ཕྱག་མཚན་ཡིན་པས་སོ། །དེ་རྣམས་ལས་གཞལ་
ཡས་ཁང་བསྐྱེད་པའི་རྒྱུ་མཚན་ནི། གཞལ་ཡས་ཁང་མ་དག་པའི་སྣོད་ཀྱི་འཇིག་རྟེན་
སྦྱོང་བྱེད་ཡིན་པ་དང་། སྣོད་ཀྱི་འཇིག་རྟེན་ཕུང་པོ་ལྔའི་ནང་ནས་གཟུགས་ཕུང་དུ་འཇོག་
ཅིང་། རྣམ་སྣང་གཟུགས་ཕུང་རྣམ་པར་དག་པའི་ལྷ་ཡིན་དེའི་ས་བོན་ནམ་ཕྱག་མཚན་
སྐུ་རྫོགས་པ་ལས་གཞལ་ཡས་ཁང་སྐྱེད་པར་བྱེད་དོ། །རྒྱུ་མཚན་དེས་ན་གཞལ་ཡས་
ཁང་རྣམ་སྣང་གི་ངོ་བོར་མོས་དགོས་པའང་ཡིན་ནོ། །འོ་ན་གཞལ་ཡས་ཁང་གི་རྣམ་
པར་བཞག་པ་ཇི་ལྟར་ཡིན་ཞེ་ན། འདི་ལ་གཉིས། ཚད་ཅི་ཙམ་བྲི་ཞིང་བསྒོམ་པ་དང་།
མཚན་ཉིད་ཇི་ལྟ་བུ་བྲི་ཞིང་བསྒོམ་པའོ། །དང་པོ་ལ་ལྷའི་སྒོ་ནས་བཞག་པ་དང་། སློབ་
མའི་དབང་དུ་བྱས་པ་དང་། བསྒོམ་དོན་གྱི་དབང་དུ་བྱས་པ་གསུམ་ལས། དང་པོ་
ནི༑ གུར་ལས། མི་བསྐྱོད་པའི་དཀྱིལ་འཁོར་ཁྲུ་གསུམ། རྣམ་སྣང་གི་དཀྱིལ་འཁོར་
ཁྲུ་བཞི། རིན་འབྱུང་གི་དཀྱིལ་འཁོར་ཁྲུ་ལྔ། འོད་དཔག་མེད་ཀྱི་དཀྱིལ་འཁོར་ཁྲུ་
དྲུག །དོན་གྲུབ་ཀྱི་དཀྱིལ་འཁོར་ཁྲུ་བདུན་པར་གསུང་། འདུས་པའི་ལེའུ་བཞི་པ་ལས།
ཐུགས་ཀྱི་དཀྱིལ་འཁོར་ཁྲུ་བཅུ་གཉིས་པ། ལེའུ་བཅུ་དྲུག་པ་ལས། སྐུའི་དཀྱིལ་འཁོར་
ཁྲུ་བཅུ་དྲུག་པ། གསུང་གི་དཀྱིལ་འཁོར་ཁྲུ་ཉི་ཤུ་པར་གསུངས་པ་རྣམས་སོ། །སློབ་
མའི་དབང་དུ་བྱས་ན། ཀླུ་བྱང་གིས་ཁྲུ་གང་ནས་ཁྲུ་སྟོང་གི་བར་དུ་བྲི་བར་གསུངས་
པ་དང་། ཨ་བྷུས་ལག་མཐིལ་ནས་དཔག་ཚད་ཀྱི་བར་དུ་བྲི་བར་གསུངས་པ་དང་། སྡོམ་
འབྱུང་ནས་ཁྲུ་ཕྱེད་སོགས་ནས་བརྩམ་པར་གསུངས་པ་རྣམས་སོ། །བསྒོམ་དོན་གྱི་དབང་
དུ་བྱས་ན་ལེའུ་བརྒྱད་པ་ལས་དཔག་ཚད་བརྒྱ་ནས་དཔག་ཚད་བྱེ་བའི་ཁྱོན་ཙམ་དུ་བསྒོམ་
པར་གསུངས་སོ། །གཉིས་པ་ལ་གཉིས། རྟ་བབས་ཀྱི་རྣམ་གཞག་བཤད་པ་དང་། གཞལ་



40
གསང་འདུས་བསྐྱེད་རྫོགས།
ཡས་ཁང་དངོས་གདན་དང་བཅས་པ་བཤད་པའོ། །དང་པོ་ནི། རྟ་བབས་དེ་ལ་སྒོ་
ཚད་གཅིག་མ་དང་གསུམ་མ་གཉིས་སུ་ཡོད། རྟ་བབས་སྒོ་ཚད་གསུམ་མའི་རྟ་བབས་
དང་རྩིག་པའི་བར་ན་བྲི་ཆ་ལ་མུན་སྣམ་ཡོད་མེད་གཉིས་ཀ་ཡོད་ཅིང་། རྟ་བབས་སྒོ་
ཚད་གཅིག་མའི་རྟ་བབས་དང་རྩིག་པའི་བར་ན་མུན་སྣམ་མེད་པས་ཁྱབ། སྒོམ་དོན་
ལ་ནི་དེ་ཐམས་ཅད་དང་རྩིག་པའི་བར་ན་མུན་སྣམ་ཆ་ཆུང་རེ་ངེས་པར་ཡོད་དོ། །དེ་
ཡང་བྲི་ཆ་ལ་སྒོ་དང་རྟ་བབས་ཀྱི་བར་མུན་སྣམ་ཡོད་པར་ལྟར་ན་བསླང་བ་དང་། སྒོམ་
དོན་ལ་སྒོ་ལོགས་ཀྱི་རྩིག་གདོང་ནས་ཆ་ཕྲན་གཅིག་སོང་བའི་སྣ་ཚོགས་རྡོ་རྗེའི་ལྟེ་བའི་
ཟད་མཚམས་ནས་རྟ་བབས་ཀྱི་ཀ་བ་འཛུགས། བྲི་ཆ་ལ་མུན་སྣམ་མེད་པ་ལྟར་ན་སྒོ་
ལོགས་ཀྱི་འོག་ཟུར་གྱི་རྩིག་མཚམས་དང་། སྣ་ཚོགས་རྡོ་རྗེའི་ལྟེ་བའི་ཟད་མཚམས་
ནས་ཁ་ད་ཆད་དུ་ཡོད་པས་ལྟེ་བའི་ཟད་མཚམས་ནས་ཆ་ཕྲན་གཅིག་ཕྱིར་སོང་བའི་
མཚམས་ཀྱི་རྭ་སྟེང་ན་རྟ་བབས་ཀྱི་ཀ་བ་འཛུགས་ཤིང་། ཀ་བའི་དཔངས་ཚད་ནི་ཆ་
ཕྲན་ལྔ་དང་། གྲངས་ནི་བཅུ་དྲུག་གོ །རྟ་བབས་སྒོ་ཚད་གསུམ་མ་དང་རྩིག་པའི་བར་
ན་མུན་སྣམ་ཡོད་མེད་གཉིས་ཀ་འོང་བའི་རྒྱུ་མཚན་ནི། རྟ་བབས་སྒོ་ཚད་གསུམ་མ་
ལ་འགྲམ་ལོགས་སྒོ་དང་མཉམ་པ་དང་མི་མཉམ་པ་གཉིས་ཡོད། མི་མཉམ་པ་དང་
རྩིག་པའི་བར་ན་བྲི་ཆ་ལ་མུན་སྣམ་ཡོད་ཅིང་། མཉམ་པ་ལ་མེད་པ་ཡིན་ཏེ། དེ་ཡོད་
ན་རྩ་ཐིག་ནས་མདའ་ཐིག་གི་བར་ལ་སྒོ་ཚད་གཉིས་གསུངས་པ་དང་འགལ་ཞིང་། རྟ་
བབས་ཀྱི་སྣམ་བུ་འོག་མ་ཀ་བ་ལ་མི་ཁེལ་བའི་སྐྱོན་ཡོད་པའི་ཕྱིར། རྟ་བབས་སྒོ་ཚད་
གཅིག་མའི་རྟ་བབས་དང་རྩིག་པའི་བར་ན་བྲི་ཆ་ལ་མུན་སྣམ་མེད་པའི་རྒྱུ་མཚན་ནི།
རྟ་བབས་སྒོ་ཚད་གཅིག་མ་ལ་མདའ་ཐིག་དང་ཚངས་ཐིག་ཕྲད་མཚམས་ནས་གཡས་



41
གསང་འདུས་བསྐྱེད་རིམ།
གཡོན་དུ་ཆ་ཕྲན་དྲུག་དྲུག་སོང་བའི་མཚམས་ནས་སྣ་ཚོགས་རྡོ་རྗེའི་ཕྱོགས་རྭ་མཐོན་
དགོས་ཤིང༌། དེ་ལ་སྒོ་དང་རྟ་བབས་ཀྱི་བར་ད་མུན་སྣམ་བྱས་ན་ཀ་བའི་ཐིག་ལས་
རྭ་མཐོན་པར་བྱར་མེད་ལ། དེ་ལྟར་ན། ཀ་བའི་རྩེ་ལས་མཐོན་རྩེ་མོ། །སྣ་ཚོགས་
རྡོ་རྗེ་འོད་པོ་ཆེ། །ཞེས་པའི་རྒྱུད་ཚིག་གིས་གནོད་པ་ཡིན་ནོ། །རྟ་བབས་ཀྱི་སྣམ་བུ་
རྣམས་ནི་མས་རིམ་ནས་གསེར་དང་། ཤར་བུ་དང་། རིན་པོ་ཆེ་དང༌། རྟ་རྨིག་དང་།
མུན་སྣམ་དང་། ཝ་རཎྜ་དང་། མུན་པ་དང་། ཤར་བུ་དང་། རིན་པོ་ཆེ་དང༌། རྨིག་
པ་དང༌། མདའ་ཡབ་སྟེ། སྣམ་བུ་བཅུ་གཅིག་ནི་སྣམ་བུ་ལྔ་པ་དང་བདུན་པ་གཉིས་
དཔངས་ལ་ཆ་ཆུང་ཕྱེད་དང་གཉིས་དང༌། གཞན་དགུ་དཔངས་ལ་ཆ་ཆུང་རེ་རེ་བར་
འདྲ་བས་གཉིས་མཉམ་དགུ་མཉམ་གྱི་སྣམ་བུ་དང་། ལྔ་མཉམ་གསུམ་མཉམ་གྱི་སྣམ་
བུ་སོགས་བྱའོ། །རྟ་བབས་ཀྱི་མཚོན་དོན་སྦྱར་ན། རྟ་བབས་བཞིས་བསམ་གཏན་
བཞི་དག་པ་དེ་མཚོན། རྟ་བབས་ཀྱི་ཤར་གྱི་ཀ་བ། ལྷོའི་ཀ་བ། ནུབ་ཀྱི་ཀ་བ། བྱང་
གི་ཀ་བ་ཞེས་བཞིར་བསྡུས་པས་ཡང་དག་པ་སྤོང་བ་བཞི་དག་པ་དེ་མཚོན། གཡས་ཀྱི་
ཀ་བ་གཉིས་གཡས་ཀྱི་ཀ་བ་ཞེས་གཅིག་ཏུ་བགྲངས། གཡོན་གྱི་ཀ་བ་གཉིས་གཡོན་གྱི་
ཀ་བ་ཞེས་གཅིག་ཏུ་བགྲངས་པས་རྣམ་ཐར་བརྒྱད་འཕགས་ལམ་བརྒྱད་དག་པ་དེ་མཚོན།
གཉིས་པ་གཞལ་ཡས་ཁང་དངོས་གདན་དང་བཅས་པ་ནི། གཞལ་ཡས་ཁང་གི་རྩིག་
པ་ལྔ་པོ་ཕྱི་ནང་དུ་ལྔ་སྦྲག་ཏུ་ཡོད་ཅིང་། རྩིག་པ་རེ་རེའི་འོག་གི་ཞེང་ཚད་ལ་སྒོའི་ཉི་
ཤུ་ཆ་རེ་སྟེ། བསྡོམས་པས་ཆ་ཆུང་གཅིག །དཔངས་ལ་ཆ་ཆུང་བཅུ་གསུམ། ཕ་གུ་
ཆ་ཆུང་གཅིག །གསེར་གྱི་སྐ་རགས་ལ་ཆ་ཆུང་གཉིས་ཏེ་བཅུ་དྲུག །རྩིག་པའི་ཕྱི་
༡༽ བོད་དཔེ་རྙིང་པ་ ༢༥ བ་ ལས། སོགས་ ཞེས་པ་མེད། ༣༽ བོད་དཔེ་རྙིང་པ་ ༣༥ བ་ ལས། ཞེས་



42
གསང་འདུས་བསྐྱེད་རྫོགས།
རོལ་ཏུ་འདོད་སྣམ་གྱི་འོག་མཐའ་ནས་བསྐོར་ཏེ་སྒོའི་ཐད་ཀར་ཆད་ནས་མེད་པར་
གསུངས་པས་འདོད་སྣམ་བཞི་ཞེས་བྱ་ཞིང་། འདོད་སྣམ། སྟེགས་བུ། ཁ་ཁྱེར། གཟུངས་
སྣམ་ཞེས་པ་མིང་གི་རྣམ་གྲངས་སོ། །དེའི་སྟེང་དུ་མཆོད་པའི་ལྷ་མོ་བཅུ་དྲུག་འགོད་
པར་བྱའོ། །བྱ་འདབ་ནི་གཞལ་ཡས་ཁང་གི་ཐོག་བཀབ་པའི་ཕྱི་མཚམས་ནས་གུད་
དུ་འདོགས་ཤིང་། ཞེང་འདོད་སྣམ་དང་མཉམ་པ་ཆ་ཕྲན་གཉིས་དང་། སྒོ་འཁྱུད་
སྒོ་འགྲམ་གྱི་ཐད་དུ་ལངས་པ་གཅིག་ཕག་ཏུ་གཅིག་སོང་བའི་ཅི་མཛེས་བྱ་ཞེས་དམ་པ་
སྔ་མ་རྣམས་ཀྱིས་གསུངས། འོ་ན་གཞལ་ཡས་ཁང་གི་ཐོག་འབུབས་ལུགས་ཇི་ལྟར་
ཡིན་ཞེ་ན། འདི་ལ་གཉིས། ཕྱི་ཁྱམས་འབུབས་པའི་ཚུལ་དང་། ཕོ་བྲང་ནང་མ་
འབུབས་པའི་ཚུལ་ལོ། །དང་པོ་ནི། ཕྱོགས་བཞིའི་རྩ་ཐིག་དང་ཚངས་ཐིག་ཕྲད་མཚམས་
ནས་ནང་དུ་ཆ་ཆེན་གཅིག་འོངས་པ་ན། གཡས་གཡོན་དུ་ཆ་ཆུང་ལྔ་ལྔ་ཕྱིན་པའི་སར་
ཀ་བ་གྲུ་བཞི་པ་ཞེང་དུ་ཆ་ཆུང་གཅིག །དཔངས་སུ་ཆ་ཆུང་བཅུ་བཞི་བྲེ་ཕུལ་དང་བཅས་
པ་གཙུགས་པའི་སྟེང་དུ། དཔངས་ཆ་ཆུང་གཅིག་པའི་གདུང་ཕྱོགས་བཞིར་ཐལ་མར་
རྒྱུགས་པའི་སྟེང་ན་གསེར་གྱི་སྐ་རགས་བཞིའི་སྟེང་དུ་ཇི་ལྟར་འཚམ་པའི་ལྕམ་རྣམས་
སྣེ་མོ་ཅུང་ཟད་ཕྱིར་ཐལ་བའི་སྣེ་ལ་དྲ་བ་དྲ་ཕྱེད་འཕྱང་བ། ལྕམ་དེ་རྣམས་ཀྱི་སྟེང་
དུ་དྲལ་མ་སོགས་བཀོད་དེ་བྱ་འདབ་བཀོད་པའི་ཤིང་སྣ་ལ་རིན་ཅེན་ཤར་བུ་འཕྱང་བ་
དང་། བྱ་འདབ་ཀྱི་མཐའི་སྟེང་དུ་མདའ་ཡབ་པུ་ཤུ་ལྟར་བསླང་བ་ཡིན་ནོ། །གཉིས་
པ་ནི། ཕོ་བྲང་ནང་མའི་འོག་གཞི་གར་བུ་མཎྜལ་ཁ་སྦུབ་པ་ལྟ་བུའི་ཁོང་སེང་ཡོད་པ་
ལྷ་སྣམ་ནང་མ་ལ་སྒོ་ཚད་གཅིག་ལྷག་ཙམ་གྱིས་མཐོ་བའི་མཐའ་སྐོར་དུ་རྡོ་རྗེའི་ཕྲེང་
བས་ཟླུམ་པོར་བསྐོར་བའི་བར་བར་ནས་རིང་ཐུང་དང་ཞེང་ཚད་སྔར་དང་འདྲ་བའི་ཤར་



གསང་འདུས་བསྐྱེད་རིམ།
དུ་འཁོར་ལོས་མཚན་པའི་ཀ་བ་དཀར་པོ་གཉིས། ལྷོར་རིན་པོ་ཆེས་མཚན་པའི་ཀ་བ་
སེར་པོ་གཉིས། ནུབ་ཏུ་པདྨས་མཚན་པའི་དམར་པོ་གཉིས། བྱང་དུ་རལ་གྲིས་མཚན་
པའི་ལྗང་ཁུ་གཉིས་ཏེ་བརྒྱད་བྲེ་ཕུལ་དང་བཅས་པ་བཙུགས་པའི་སྟེང་དུ་རྡོ་རྗེའི་གདུང་
ཟླུམ་ཁོར་མར་བཏང་བའི་མཚམས་སུ་སྣེ་མོ་ཀ་གཞུ་ལ་བཀལ་བའི་གདུང་བཞི་མིག་མང་
རིས་སུ་རྒྱུགས་པ་ལ་ཐོག་མ་བཀལ་བར་གདུང་འོག་ཏུ་གནམ་རྒྱན་བྲེས།” ལྷོ་བྱང་ལ་
རྒྱུགས་པའི་གདུང་གཉིས་ཀྱི་ལྷོ་བྱང་གི་མཚམས་སུ་རྩ་བ་ཟུག་པའི་འདེགས་བྱེད་བསེགས་
ཀ་ཡོད་པ་བཙུགས་པའི་སྟེང་དུ་རྡོ་རྗེའི་གདུང་ལྷོ་བྱང་ནས་རྒྱུགས་པའི་སྟེང་ནས་ལྕམ་
རྣམས་རྒྱུགས་པ་ཕྱི་ཁྱམས་ཀྱི་སྟེང་དུ་ཀ་ཆུང་བྲེ་ཕུལ་དང་བཅས་པ་བར་ཐག་འཚམ་
པར་སྐབས་སྐབས་སུ་བཙུགས་པའི་སྟེང་དུ་རྡོ་རྗེའི་གདུང་འཁོར་མར་ཕྱོགས་བཞིར་བཏང་
བ་ལ་སྣེ་མོ་བཀལ་བ་ཅུང་ཟད་གདུང་ལས་ཕྱིར་ཐལ་བས་ཐོག་འོག་མ་ནོན་པར་བྱའོ།།
གར་བུའི་སྟེང་དུ་གཙོ་བོ་དང༌། གདུང་བཞི་མིག་མང་རིས་སུ་བྱས་པའི་སྟེང་དུ་གཙུག་
ཏོར་འཁོར་ལོས་སྒྱུར་བ། གཙོ་བོའི་འོག་གར་བུའི་ཁོང་སེང་དུ་གནོད་མཛེས་རྒྱལ་པོ་
འགོད་པ་ཡིན་ནོ། །ལྷ་རྣམས་ཀྱི་གདན་ནི་སྒྲུབ་ཐབས་ལས་གསུངས་པ་ལྟར་རོ། །གོང་
དུ་བཤད་པ་དེ་རྣམས་ཀྱི་དག་པ་སྦྱར་ན། གྲུ་བཞི་སྒོ་བཞིའི་གཞལ་ཡས་ཁང་གིས་རྣམ་
སྣང་དག་པ་དེ་མཚོན། ངོས་བཞིས་འཕགས་པའི་བདེན་པ་བཞི་དག་པ་དེ་མཚོན། གྲྭ་
བཞིས་ཚངས་པའི་གནས་བཞི་དག་པ་དེ་མཚོན། སྒོ་བཞིས་བསྡུ་བའི་དངོས་པོ་བཞི་
དག་པ་དེ་མཚོན། སྒོ་འཁྱུད་བཞིས་རྫུ་འཕྲུལ་གྱི་རྐང་པ་བཞི་དག་པ་དེ་མཚོན། རྩིག་
པ་རིམ་པ་ལྔས་དད་སོགས་དབང་པོ་ལྔ་དོག་པ་དེ་མཚོན། ནང་གི་ཤར་དཀར་བ་ལ་
༡༽ བོད་དཔེ་རྙིང་པ་ ༢༦ ན་ ལས། བྲིས།



-
-
-
གསང་འདུས་བསྐྱེད་རྫོགས།
སོགས་པས་རིགས་ལྔ་དག་པ་དེ་མཚོན། ཕ་གུས་འགྲོ་བའི་རེ་བ་སྐོང་བ་དེ་མཚོན། རིན་
ཅེན་ཤར་བུས་གདུལ་བྱ་ལ་གང་ལ་གང་འཚམ་གྱི་ཆོས་སྟོན་པ་དེ་མཚོན། མདའ་ཡབ་
ཀྱིས་འཇིག་རྟེན་ལས་འདས་པའི་ཆོས་དཀར་བ་འཇུག་པ་དེ་མཚོན། དྲ་བས་སྒོམ་སྤང་
གི་ས་བོན་སྤངས་པ་དེ་མཚོན། དྲ་བ་ཕྱེད་པས་སྒོམ་སྤང་མངོན་འགྱུར་བ་སྤངས་པ་
དེ་མཚོན། འདོད་སྣམ་བཞིས་ཏིང་ངེ་འཛིན་བཞི་དག་པ་དེ་མཚོན། ཡང་གཞུང་ཁ་
ཅིག་ལས། དྲན་པ་ཉེར་གཞག་བཞི་པོ་ནི། །ཁ་ཁྱེར་བཞི་ནི་ཤེས་པར་བྱ། །ཞེས་གསུངས་
པ་ལྟར་དྲན་པ་ཉེར་གཞག་བཞི་དག་པའང་མཚོན། དེ་ལ་བཀོད་པའི་མཆོད་པའི་ལྷ་
མོ་བཅུ་དྲུག་ཡོད་ཀྱང་། ཕྱོགས་བཞི་རེ་རེར་བསྡུས་པའི་ལྷ་མོ་བཞིས་གཟུངས་བཞི་དག་
པ་དེ་མཚོན། ནང་གི་གཤེགས་པ་བཞི་དང་གཤེགས་མ་བཞི་བཞུགས་པའི་གནས་ལིང་
ཚེ་བརྒྱད་ཀྱིས་རྣམ་ཐར་བརྒྱད་དག་པ་དེ་མཚོན། སྤྱིར་གཞལ་ཡས་ཁང་གི་ཀ་བའི་
གྲངས་ལ་སྒོ་ལོགས་ཀྱི་ཀ་བ་བརྒྱད། ཕོ་བྲང་ནང་མའི་ཀ་བ་བརྒྱད། ཕྱི་ཁྱམས་ཀྱི་
ཀ་བ་བརྒྱད་དེ་ཉེར་བཞི་ཡོད་པ་ལས། སྒོ་ལོགས་ཀྱི་ཀ་བ་བརྒྱད་ཀྱིས་འཕགས་ལམ་
ཡན་ལག་བརྒྱད་དག་པ་དེ་མཚོན། ཕོ་བྲང་ནང་མའི་གདུང་ཟླུམ་གྱིས་འཁོར་མར་བསྐོར་
བས་སངས་རྒྱས་ཀྱིས་གདུལ་བྱ་ལ་རྡོ་རྗེ་ཐེག་པའི་ཆོས་ཀྱི་འཁོར་ལོ་དུས་རྟག་ཏུ་བསྐོར་
བ་དེ་མཚོན། དེའི་སྟེང་དུ་གདུང་བཞི་མིག་མང་རིས་སུ་བྲིས་པས་སོ་སོར་ཡང་དག་
པ་རིག་པ་བཞི་དག་པ་དེ་མཚོན། སྔགས་ཀྱི་ལུགས་ཀྱི་དང་པོར་རྒྱུད་སྣོད་རུང་དུ་བྱེད་
པ་ཡང་དཀྱིལ་འཁོར་མཚན་ཉིད་དང་ལྡན་པ་གཅིག་ཏུ་བཅུག་ནས་དབང་བསྐུར་དགོས།
བར་དུ་རིམ་གཉིས་ཀྱི་རྣལ་འབྱོར་པས་རྟེན་བརྟེན་པའི་དཀྱིལ་འཁོར་བསྒོམས་ནས་ལམ་
༡༽ བོད་དཔེ་རྙིང་པ་ ༢༦ བ་ ལས། འཛུག་



45
གསང་འདུས་བསྐྱེད་རིམ།
བགྲོད་དགོས། མཐར་རྟེན་དང་བརྟེན་པའི་དཀྱིལ་འཁོར་གྱི་འཁོར་ལོའི་རྣམ་པར་འཚང་
རྒྱ་བ་ཡིན་པས། སྔགས་པ་ལ་དཀྱིལ་འཁོར་གྱི་རྣམ་གཞག་ཤེས་པ་གལ་ཆེ་བར་གསུངས་
སོ༑ ༑
གཉིས་པ་ནང་བཅུད་ཀྱི་རིམ་པ་དང་མཐུན་པར་སྐུ་གསུམ་གྱི་རྣལ་འབྱོར་བསྒོམ་
པ་ལ་གཉིས། སྐུ་གསུམ་གྱི་གོ་འཕང་མངོན་དུ་བྱེད་པའི་ཐབས་བཤད་པ། དེ་ལ་བརྟེན་
ནས་སྐུ་གསུམ་གྱི་གོ་འཕང་མངོན་དུ་བྱེད་ཚུལ་ལོ། །དང་པོ་ལ་གསུམ། ལྷག་མོས་
ཀྱི་ལྷའི་འཁོར་ལོ་འགོད་པ་དང་། ལྷག་མོས་ཀྱི་མཛད་པ་དང་། ལྷག་མོས་ལུས་ལ་
བསྡུ་བའོ། །དང་པོ་ལ་གསུམ། མཐུན་ཡུལ་འཛམ་བུ་གླིང་པའི་བསྐལ་པ་དང་པོའི་
མི་ཆགས་ཚུལ། དེ་དང་མཐུན་པར་ལྷག་མོས་ཀྱི་ལྷ་བསྒོམ་པའི་ཚུལ་དངོས་དང་། འཛམ་
བུ་གླིང་པའི་མིའི་སྲིད་པ་སྐྱེ་བའི་རིམ་པ་གཉིས་དང་མཐུན་པར་བསྒོམ་པའི་རྒྱུ་མཚན་
བསྟན་པའོ། །དང་པོ་ནི། སྤྱིར་བཅུད་ཆགས་པའི་རིམ་པ་ནི་བསམ་གཏན་གཉིས་པའི་
ལྷ་ཚེ་དང་བསོད་ནམས་དང་ལས་ཟད་པ་ཞིག་བསམ་གཏན་དང་པོའི་གཞལ་ཡས་ཁང་
དུ་སྐྱེས་ཏེ། དེ་བཞིན་དུ་གཞན་འཕྲུལ་དབང་བྱེད། འཕྲུལ་དགའ། དགའ་ལྡན། འཐབ་
བྲལ། སུམ་ཅུ་རྩ་གསུམ། རྒྱལ་ཆེན་རིས་བཞིའི་ལྷ་རྣམས་རིམ་པ་བཞིན་དུ་ཆགས།
དེ་ནས་བྱང་སྒྲ་མི་སྙན། ནུབ་བ་ལང་སྤྱོད། ཤར་ལུས་འཕགས་པོ། ལྷོ་འཛམ་བུ་
གླིང་པའི་མི་རྣམས་རིམ་པ་བཞིན་དུ་ཆགས། དེ་ནས་རྩ་བའི་གནས་ན་གནས་པའི་ཡི་
དྭགས་བྱིང་ན་གནས་པའི་དུད་འགྲོ །གྲངས་དམྱལ་བརྒྱད་ཚ་དམྱལ་བརྒྱད་རྣམས་རིམ་
པ་བཞིན་དུ་ཆགས། དེ་ཡང་མཛོད་ལས། ཆགས་པ་དང་པོའི་རླུང་ནས་ནི། །དམྱལ་
བ་སྲིད་པའི་བར་དུ་འོ། །ཞེས་གསུངས་པ་ལྟར། མནར་མེད་དུ་སེམས་ཅན་གཅིག་



གསང་འདུས་བསྐྱེད་རྫོགས། ༨
སྐྱེས་པའི་ཚེ་འཇིག་རྟེན་ཆགས་པ་རྫོགས་ཤིང་གནས་བསྐལ་གྱི་འགོ་རྩོམ། དེ་ཡང་སྣོད་
ཆགས་པ་ལ་བར་བསྐལ་གཅིག་དང་། བཅུད་ཆགས་པ་ལ་བར་བསྐལ་བཅུ་དགུའི་ཡུན་
ཡོད་དོ། །སེམས་ཅན་དེ་རྣམས་ཀྱི་ནང་ནས་བསྐལ་པ་དང་པོའི་འཛམ་བུ་གླིང་པའི་
མི་བརྫུས་ཏེ་སྐྱེས་པ། ཚེ་ལོ་དཔག་མེད་ཐུབ་པ། རྫུ་འཕྲུལ་གྱིས་ནམ་མཁའ་ལ་འགྲོ་
བ༑ མཚན་དཔེ་རྗེས་སུ་མཐུན་པ་ཡོད་པ། ལུས་ཀྱི་འོད་ཟེར་གྱིས་ཉིན་མཚན་ཁྱད་
པར་མེད་པ། ཁམས་ཟས་ལ་མི་ལྟོས་པར་དགའ་བ་ཟས་སུ་ཟ་བ་དབང་པོ་ཀུན་ཚང་
བ་ལ་སོགས་པའི་ཁྱད་ཆོས་བདུན་ལྡན་ནོ། །དེའི་ཚེ་སེམས་ཅན་སྤྱི་མཐུན་གྱི་ལས་ཀྱིས་
ས་ཆེན་པོ་འདིའི་སྟེང་དུ་སའི་ཞག་རོ་སྦྲང་རྩི་མ་བསྐོལ་བ་ལྟ་བུ་ཁ་དོག་མར་གསར་པའི་
མདོག་ལྟ་བུ་ཞིག་གིས་ཁྱབ་པར་གནས་སོ། །དེ་ནས་སེམས་ཅན་ཁམས་ཟས་ལ་སྲེད་
པའི་བག་ཆགས་སད་པ་གཅིག་གིས་མཛུབ་མོའི་རྩེ་མོ་ལ་བླངས་ཏེ་ཟ་བ་དང་མྱང་བར་
བྱས། དེ་གཞན་དག་གིས་ཀྱང་མཐོང་སྟེ་དེ་བཞིན་དུ་བཟའ་བ་དང་མྱང་བར་བྱས། ཟས་
དེ་རགས་པས་རྫུ་འཕྲུལ་གྱིས་ནམ་མཁའ་ལ་འགྲོ་བ་ཡང་མེད། ལུས་ཀྱི་འོད་ཀྱང་ཡལ་
ནས་མུན་པ་བྱུང་བར་གྱུར། དེ་ལ་ཐམས་ཅད་འདུས་ནས་མྱ་ངན་བྱས་པས་ཉི་མ་དང་
ཟླ་བ་བྱུང་། དུས་ཚིགས་ཀྱི་ཐོག་མ་ཡང་དེ་ནས་བྱུང་ངོ༌། །དེའི་ཚེ་ཟས་དེ་མང་དུ་
ཟོས་པ་རྣམས་མདོག་ངན། ཉུང་དུ་ཟོས་པ་རྣམས་མདོག་བཟང་བས། ང་ནི་མདོག་
བཟང་ཁྱོད་ནི་མདོག་ངན་ནོ་ཞེས་ཁྱད་དུ་བསད་པའི་ཉེས་པས་དེ་ཡང་ནུབ་པར་གྱུར།
དེ་ལ་ཐམས་ཅད་ཀྱིས་མྱ་ངན་བྱས་པས་སེམས་ཅན་སྤྱི་མཐུན་གྱི་ལས་ཀྱིས་ས་ཆེན་པོ་
འདིའི་སྟེང་དུ་སའི་བཅུད་རོ་སྦྲང་རྩི་མ་བསྐོལ་བ་ལྟ་བུ་ཁ་དོག་དོང་ཁའི་མེ་ཏོག་ལྟ་བུ་
ཞིག་གིས་ཁྱབ་པར་གནས་སོ། །དེ་ལ་ཟ་བ་དང་མྱང་བ་ནས་ཁྱད་བསད་ཀྱི་བར་སྔར་



47
གསང་འདུས་བསྐྱེད་རིམ།
བཞིན་བྱས་པས་དེ་ཡང་ནུབ་པར་གྱུར་རོ། །དེ་ལ་ཀུན་འདུས་ཏེ་མྱ་ངན་བྱས་པས་སེམས་
ཅན་སྤྱི་མཐུན་གྱི་ལས་ཀྱིས་ས་ཆེན་པོ་འདིའི་སྟེང་དུ་མྱུ་གུའི་ཚལ་རོ་སྦྲང་རྩི་མ་བསྐོལ་
པ་ལྟ་བུ་ཁ་དོག་ཀ་དམ་ཡུག་ཀའི་མེ་ཏོག་ལྟ་བུ་ཞིག་གིས་ཁྱབ་པར་གནས། དེ་ལ་ཟ་
བ་དང་མྱང་བ་ནས་ཁྱད་གསོད་ཀྱི་བར་སྔར་བཞིན་བྱས་པས་དེ་ཡང་ནུབ་པར་གྱུར་ཏེ།
དེ་ལ་ཡང་ཀུན་འདུས་ཏེ་མྱ་ངན་བྱས་པས་སེམས་ཅན་སྤྱི་མཐུན་གྱི་ལས་ཀྱིས་ས་ཆེན་
པོ་འདིའི་སྟེང་དུ་མ་རྨོས་མ་བཏབ་པའི་འབྲས་ས་ལུ་ཚད་སོར་བཞི་པ། ཕུབ་མ་དང་ཤུན་
པ་མེད་པས་གཙང་བ། ནང་བརྔས་ནུབ་སྐྱེ་བ་ནུབ་བརྔོས་ནང་སྐྱེ་བ་བརྔས་པའི་རྗེས་
མི་མངོན་པ་ཞིག་གིས་ཁྱབ་པར་གནས་སོ། །དེའི་ཚེ་ཟས་དེ་ཤིན་ཏུ་རགས་པ་ཡིན་པས་
སྙིགས་མ་བཤང་གཅིར་གྱུར་ཏེ། དེ་འབྱུང་བའི་ཕོ་མོའི་དབང་པོ་སོ་སོར་དོད་པར་གྱུར་
ཏོ༑ ༑དེའི་ཚེ་མི་འཁྲིག་པའི་བག་ཆགས་སད་པ་གཅིག་གིས་ཕན་ཚུན་མིག་བགྲད་དེ་
ལྟ་བ་དང་ལོག་པར་ཞུགས་སོ། །དེ་བཞིན་དུ་གཞན་དག་གིས་མཐོང་སྟེ། བྱ་བ་མ་
ཡིན་པ་བྱས་སོ་ཞེས་བོང་བ་འཐོར་བ་སོགས་བྱས། དེ་མི་མཐོང་བར་བྱ་བའི་ཕྱིར་ཁྱིམ་
བརྩིགས་པས་ཁྱིམ་བརྩིགས་པའི་ཐོག་མའང་དེ་ནས་བྱུང་ངོ༌། །དེའི་ཚེ་འབྲས་ས་ལུ་
ནང་ཟ་ནང་ལེན། ནུབ་ཟ་ནུབ་ལེན་པ་གཅིག་ཡིན་པ་ལ་མི་ལེ་ལོ་ཅན་གཅིག་གིས་ནང་
ནུབ་གཉིས་ཀ་ནུབ་གཅིག་ཏུ་བླངས། དེ་བཞིན་དུ་གཞན་དག་གིས་ཀྱང་བླངས། དེ་
ནས་ཞག་གཉིས་དང་གསུམ་དང་བདུན་དང་ཟླ་བ་ཕྱེད་དང་ཟླ་བའི་བར་དུ་བླངས་ཏེ་
གསོག་འཇོག་བྱས་པས་འབྲས་ས་ལུ་དེ་ཡང་ཕུབ་མ་དང་ཤུན་པ་དང་བཅས་སླར་འདེབས་
དགོས་པར་གྱུར་ཏོ། །དེ་ལ་བརྟེན་ནས་མ་སྦྱིན་ལེན་ལ་སོགས་པའི་ལས་ལམ་གྱི་ཐོག་
མ་ཡང་དེ་ནས་བྱུང་། དེའི་ཚེ་ཀུན་འདུས་ཏེ་གྲོས་བྱས་ནས་སེམས་ཅན་དེ་རྣམས་ཀྱི་



6154
གསང་འདུས་བསྐྱེད་རྫོགས། ༨
ནང་ནས་མི་རང་བཞིན་གྱི་གཤིས་བཟང་བ་བློ་ཚད་པ་ཞིག་ཞིང་དཔོན་དུ་བསྐོས། དེ་
ལ་སྟོན་ཐོག་གི་དྲུག་ཤས་འབུལ་བར་བྱས། དེས་ཆད་པ་དྲང་པོར་གཅོད་པར་བྱས་ཤིང་།
དེ་ལ་མང་པོས་བཀུར་བའི་རྒྱལ་པོར་གྲགས། དེ་ནས་བརྒྱུད་པ་ལ་ནི་ཤཱ་ཀྱའི་གདུང་
རབས་རྣམས་བྱང་ངོ༌། །གཉིས་པ་ནི། བསྐལ་པ་དང་པོའི་མི་བརྫུས་ཏེ་སྐྱེས་པ་དང་།
ལྷག་མོས་ཀྱི་ལྷ་རྣམས་སྐད་ཅིག་གིས་དུས་གཅིག་ཏུ་དཀྲོངས་ཏེ་བསྐྱེད་པ་ཆོས་མཐུན། ལྷག་
མོས་ཀྱི་ལྷ་ཕོ་མོའི་རྣམ་པར་བསྒོམ་པ་དང་། བསྐལ་པ་དང་པོའི་འཛམ་བུ་གླིང་པའི་
མི་རིམ་གྱིས་ཕོ་མོར་སོང་བ་གཉིས་ཆོས་མཐུན། རྡོ་རྗེ་འཆང་གིས་ལྷག་མོས་ཀྱི་རྟེན་
གཞལ་ཡས་ཁང་སྤྲུལ་བའི་རྗེས་སུ་ལྷག་མོས་ཀྱི་ལྷ་སུམ་ཅུ་རྩ་གཉིས་སྤྲུལ་པ་དང་། རྣམ་
པར་ཤེས་པ་སེམས་བྱུང་སེམས་པ་ལ་བརྟེན་ནས་སྣོད་ཀྱི་འཇིག་རྟེན་ཆགས་པའི་རྗེས་
སུ་བཅུད་ཀྱི་སེམས་ཅན་ཆགས་པ་གཉིས་ཆོས་མཐུན་ཏེ། རྣམ་གཞག་རིམ་པར། རྣམ་
པར་ཤེས་པའི་བདག་པོ་རྡོ་རྗེ་འཆང་ཆེན་པོ་སེམས་ཅན་སྐྱེད་པ་པོས་སྣོད་ཀྱི་འཇིག་རྟེན་
བསྐྱེད་པའི་འོག་ཏུ་སེམས་ཅན་གྱི་ཁམས་ངེས་པར་སྤྲུལ་པར་མཛད་དོ་ཞེས་གསུངས།
སྒོམ་ཚུལ་ནི་ལྷག་མོས་ཀྱི་ལྷ་རྣམས་ས་བོན་ཕྱག་མཚན་ལ་སོགས་ལ་མི་བལྟོས་པར་དུས་
གཅིག་ཏུ་རྫོགས་པར་བསྐྱེད་དེ། རྣམ་པ་རྣམས་རིམ་གྱིས་གསལ་བཏབ། གཙོ་འཁོར་
ཐམས་ཅད་ཀྱི་རྒྱུད་གཅིག་པ་དང་། འཁོར་རྣམས་གཙོ་བོའི་སྐུའི་ཆ་ཤས་ཙམ་དུ་བལྟ་
བ་ཡིན་ནོ། །རྣམ་པ་རིམ་གྱིས་གསལ་འདེབས་ཚུལ་ནི། ལྷག་མོས་ཀྱི་གཙོ་བོ་ནི་དྲུག་
པ་རྡོ་རྗེ་འཆང་དུ་ངེས་ཤིང་སྐུ་མདོག་སྔོ་བསངས་སམ་སྔོ་སྐྱ་སེམས་དཔའི་སྐྱིལ་ཀྲུང་
གིས་བཞུགས་པ། གཤེགས་པ་བཞི་སེམས་དཔའ་བརྒྱད་དེ་གཙོ་འཁོར་བཅུ་གསུམ་ཞི་
བའི་རྣམ་པ། ལྷ་མོ་དགུ་ཞི་ཁྲོ་ཕྱེད་མ། ཁྱད་པར་རེག་བྱ་རྡོ་རྗེ་མའི་ཤམ་ཐབས་འཕྱང་



49
གསང་འདུས་བསྐྱེད་རིམ།
བ་སྟེ་རྒྱབ་ཏུ་བཞུགས་པ། རོ་རྡོ་རྗེ་མ་མན་གྱི་འཁོར་ཉི་ཤུ་རྡོ་རྗེའི་སྐྱིལ་ཀྲུང་གིས་བཞུགས་
པ༑ རེག་བྱ་རྡོ་རྗེ་མ་གཙོ་བོ་ལ་འཁྱུད་པ། ཁྲོ་བོ་རྣམས་ཁྲོ་བོའི་ཉམས་ཐམས་ཅད་
རྫོགས་པ་གཡས་བསྐུམ་གཡོན་བརྐྱང་བའི་སྟབས་ཀྱིས་བཞུགས་པ། ལྷ་ཐམས་ཅད་
ཀྱི་ཞལ་གསུམ་གྱི་དབུ་རྫ་མ་གཅིག་པ། དབུ་ཡོངས་རྫོགས་ཀྱི་ཞལ་རྩ་ཞལ་ཡིན་པས་
གཞན་གཉིས་དེའི་ཡན་ལག་དང་། གསུམ་གའི་མགྲིན་པའང་གཅིག་ཡིན། རལ་པའི་
ཐོར་ཚུགས་ནི་དབུ་སྐྲ་མ་ལུས་པ་སྤྱི་བོར་བཅིངས་པ། ཕྱེད་བཅིངས་ནི་ལྷག་མ་ཕྱིར་
ཉིལ་བ། རིན་པོ་ཆེ་རྒྱན་བརྒྱད་ཀྱི་དབུ་རྒྱན་ནི་རིན་པོ་ཆེའི་རྩེ་ཕྲན་ལྔ་སྐུ་པས་སྦྲེལ་བ་
སྲོག་ཞུ་ཞེས་པ་དང་དོན་གཅིག །སྙན་རྒྱན་ནི་བྲིས་པ་ལྟ་བུ། མགུལ་རྒྱན་ནི་མགུལ་
འཁོར་ཙམ་གྱི་རིན་པོ་ཆེའི་རྒྱན། སེ་མོ་དོ་ནི་མགུལ་རྒྱན་ནས་ནུ་མའི་བར་དུ་སླེབ་པ།
དོ་ཤལ་ནི་བརླ་ཕྲ་སྦོམ་གྱི་མཚམས་སུ་སླེབ་པ། ཕྱག་གདུབ་ནི་ལག་པའི་མཁྲིག་མའི་
རྒྱན་དང་དཔུང་རྒྱན་གཉིས། ཞབས་གདུབ་ནི་ཞབས་ཀྱི་མཁྲིག་མའི་རྒྱན། འོག་པག་
ནི་རིན་པོ་ཆེའི་ཚར་ཚར་དུ་མས་བརྒྱན་པའི་སྐ་རགས་ཁྱད་པར་ཅན། གོས་ཀྱི་ག་ཤལ་
ནི་ཕྱོགས་གཉིས་ཀར་སེ་རལ་ཁར་བྱས་པའོ། །གསུམ་པ་ནི། འདིར་ལྷག་མོས་ཀྱི་ལྷ་
བསྒོམ་པ་སོགས་བསྐལ་པ་དང་པོའི་འཛམ་བུ་གླིང་པའི་མི་དང་ཆོས་མཐུན་པར་བསྒོམ་
དགོས་པའི་རྒྱུ་མཚན་གང་ཡིན་སྙམ་ན། འདིར་ལྷག་མོས་འོད་གསལ་དུ་སྡུད་པ་སོགས་
སྐྱེ་ཤི་བར་དོ་གསུམ་སྦྱོང་བྱེད་ཀྱི་བསྐྱེད་རིམ་བཤད་པ་ནི། ཐེག་པ་འདིའི་ཆེད་དུ་བྱ་
བའི་གདུལ་བྱ་རིན་པོ་ཆེ་ལྟ་བུའི་གང་ཟག་གི་དབང་དུ་བྱས་པ་ཡིན་ལ། དེ་འདྲ་བའི་
གདུལ་བྱ་ནི་ཁམས་དཀར་དམར་གྱི་འདུ་འཕྲོད་ལ་བརྟེན་པའི་བདེ་བ་ལམ་དུ་བྱས་པ་
ལ་བརྟེན་ནས་ཚེ་དེ་ཉིད་ལ་ངེས་པར་འཚང་རྒྱ་བའི་དབང་པོ་ཤིན་ཏུ་རྣོ་བའི་གདུལ་བྱ་



གསང་འདུས་བསྐྱེད་རྫོགས། །
ལ་འཇོག་ཅིང་། ངན་སོང་བ་ནི་ཆོས་བྱེད་པའི་རྟེན་དུ་མི་ཁོམ། ལྷ་རྣམས་ལ་ནི་ཁམས་
དཀར་དམར་གྱི་འདུ་འཕྲོད་མེད། གླིང་གཞན་ན་ཚེ་དེ་ལ་བྱས་པའི་ལས་ཀྱི་འབྲས་བུ་
ཚེ་དེ་ལ་སྨིན་པ་མེད་ཅིང་བླུན་རྨོངས་བྱེ་བྲག་མི་ཕྱེད་པ་སོགས་མཐའ་གཞན་ཁེགས་པའི་
སྟོབས་ཀྱིས་དེ་འདྲ་བའི་གདུལ་བྱ་ཡིན་ན་འཛམ་བུ་གླིང་པའི་མི་ཁོ་ན་ཡིན་དགོས་པར་
གྲུབ་པས་འདིའི་ཆོས་མཐུན་གྱི་ཡུལ་དུ་གྱུར་པའི་སྐྱེ་ཤི་བར་དོ་གསུམ་ལའང་འཛམ་བུ་
གླིང་པའི་མིའི་སྐྱེ་ཤི་བར་དོ་གསུམ་ངེས་པར་དགོས་པ་ཡིན་ནོ། །འོ་ན་ད་ལྟར་གྱི་འཛམ་
བུ་གླིང་པའི་མིའི་སྐྱེ་ཤི་བར་དོ་གསུམ་ཆོས་མཐུན་གྱི་དཔེར་བྱས་པས་ཆོག་མོད། བསྐལ་
པ་དང་པོའི་མི་ཅི་དགོས་སྙམ་ན། དེ་ཡང་འཆི་བ་སྦྱོང་བྱེད་ལྷག་མོས་འོད་གསལ་དུ་
སྡུད་པ་ལས། འཆི་བ་པོ་དང་འདྲ་བའི་ལྷག་མོས་ཀྱི་ལྷ་བསྐྱེད་དགོས། ལྷག་མོས་ཀྱི་
ལྷ་བསྐྱེད་པ་ནི་གཞལ་ཡས་ཁང་དུ་ལྷ་བསྐྱེད་པའི་ཐོག་མ་ཡིན་ཞིང་། གཞལ་ཡས་ཁང་
བསྐྱེད་པ་ཡང་སྣོད་ཀྱི་རི་གླིང་སོགས་ཆགས་པ་དང་ཆོས་མཐུན་ལ། སྣོད་ཀྱི་འཛམ་
བུ་གླིང་དུ་མི་ཆགས་པའི་ཐོག་མ་བསྐལ་པ་དང་པོའི་མི་ཡིན་པས། ལྷག་མོས་ཀྱི་ལྷ་བསྐྱེད་
པ་བསྐལ་པ་དང་པོའི་མི་དང་ཆོས་མཐུན་པ་དང་། ལྷག་མོས་འོད་གསལ་དུ་སྡུད་པ་
དེ་ཤི་བ་དང་ཆོས་མཐུན་པ་དང་། དང་པོའི་མགོན་པོ་བསྐྱེད་པ་དེ་ཤི་ནས་བར་དོ་གྲུབ་
པའི་འཛམ་བུ་གླིང་པའི་མིའི་བར་དོ་དང་ཆོས་མཐུན་པ་དང་། དང་པོའི་མགོན་པོ་སྤྲུལ་
སྐུ་རྡོར་སེམས་སུ་བསྒྱུར་བ་ནི་བར་དོ་བ་དེ་འཛམ་བུ་གླིང་པའི་མི་མོ་ཞིག་གི་མངལ་དུ་
སྐྱེ་བ་བཟུང་བ་དང་ཆོས་མཐུན་དུ་བྱེད་དགོས་པ་ཡིན་ནོ། །གལ་ཏེ་ཤི་བ་འཛམ་བུ་གླིང་
པའི་མི་ཤི་བ་དང་ཆོས་མཐུན་དགོས་སུ་ཆུག་མོད། སྐྱེ་བ་དང་བར་དོ་ལ་འཛམ་བུ་གླིང་
པའི་མིའི་ངེས་བཟུང་སྨོས་མི་དགོས་ཏེ། འཛམ་བུ་གླིང་པའི་མི་ཤི་བ་འཛམ་བུ་གླིང་



5，
གསང་འདུས་བསྐྱེད་རིམ།
པའི་མི་ཁོ་ནར་སྐྱེ་བར་མ་ངེས་པས་སོ་སྙམ་ན། དེ་ཡང་སྔགས་བླ་མེད་ཀྱི་བསྐྱེད་རིམ་
གྱི་གཙོ་བོའི་ལམ་ནི། མར་སྦྱང་གཞི། ཡར་འབྲས་བུ། བར་དུ་རྫོགས་རིམ་གསུམ་
ཆར་དང་རྣམ་པ་མཐུན་པ་བྱེད་དགོས་ལ། དེ་ལྟར་ན་སྦྱང་གཞིའི་སྐྱེ་བ་གཅིག་པོར་
མ་ཟད། འབྲས་བུའི་སྐབས་སུ་མཆོག་གི་སྤྲུལ་སྐུར་སངས་རྒྱས་པའི་མཛད་པ་སྟོན་པ་
ན༑ འཛམ་བུ་གླིང་པའི་མི་ཁོ་ནའི་སྐྱེ་བ་འཛིན་པའི་ཚུལ་གྱི་སྟོན་པ་ཡིན་པས་དེ་དང་
རྣམ་པ་མཐུན་པའི་ཕྱིར་དུ་ཡིན་ནོ། །དེ་ལྟར་རྣམ་གཞག་ལས། འདས་པ་དང་མ་འོངས་
པ་ད་ལྟར་བྱུང་བའི་སངས་རྒྱས་ཐམས་ཅད་མིའི་བདག་ཉིད་ཀྱི་སྲིད་པར་ཞུགས་ནས་
ཐམས་ཅད་མཁྱེན་པའི་དངོས་གྲུབ་ཀྱི་གོ་འཕང་བརྙེས་པ་དང་ལྡན་པར་གྱུར་ཏོ། །རྒྱུ་
མཚན་དེས་ན་མིའི་སྲིད་པ་སྐྱེ་བའི་རིམ་པ་བསྟན་ཏོ། །ཞེས་གསུངས། དེ་ལྟར་ན་རིམ་
པ་དང་པོའི་ཆོས་ལོངས་སྤྲུལ་གསུམ་གྱི་མཐུན་ཡུལ་འཛམ་བུ་གླིང་པའི་བསྐལ་པ་དང་
པོའི་མི་འཆི་བ་བར་དོ་སྐྱེ་བ་གསུམ་ཡིན་ཀྱང་། ད་ལྟ་ལམ་བསྒོམ་པའི་རྣལ་འབྱོར་པས་
དེ་སྦྱང་གཞིར་མི་བྱེད་དེ། བྱེད་མི་ནུས་ཤིང་བྱས་པ་ལ་དགོས་པ་ཡང་མེད་པའི་ཕྱིར།
དཔེར་ན་ན་ནིང་འགགས་པའི་བུད་ཤིང་ད་ལོའི་མེས་བསྲེག་མི་ནུས་པ་བཞིན་ནོ། །འོ་
ན་གང་སྦྱང་གཞིར་བྱེད་པ་ཡིན་ཞེ་ན། རྣལ་འབྱོར་པ་རང་ཉིད་ལ་མ་འོངས་པ་ན་འབྱུང་
རྒྱུའི་སྐྱེ་ཤི་བར་དོ་གསུམ་པོ་དེ་སྦྱང་གཞིར་བྱེད་ལ། དེའི་ཚུལ་ནི་མདོ་སྔགས་གཉིས་
ཀའི་ལུགས་ཀྱི་སེམས་སྔ་མ་དྲི་མ་དང་བཅས་པ་ལམ་སྒོམ་སྟོབས་ཀྱིས་ཕྱི་མ་དྲི་བྲལ་
དུ་བྱས་པ་དེ་སེམས་སྦྱོང་བའི་དོན་དུ་འདོད་པ་བཞིན་དུ་སྐྱེ་ཤི་བར་དོ་གསུམ་སྔ་མ་དྲི་
མ་དང་བཅས་པ་ལམ་བསྒོམ་སྟོབས་ཀྱིས་ཕྱི་མ་དྲི་བྲལ་དུ་བྱས་པའི་སྒོ་ནས་སྦྱོང་བ་མིན་
ཏེ༑ སྐྱེ་ཤི་བར་དོ་གསུམ་མཚན་ཉིད་པ་ཡང་ཡིན་དྲི་མ་དང་བྲལ་བ་ཡང་ཡིན་པའི་གཞི་



གསང་འདུས་བསྐྱེད་རྫོགས། །
མཐུན་པ་མི་སྲིད་པའི་ཕྱིར། ཡང་ཆོས་ཉིད་མངོན་འགྱུར་བ་ལ་སྒྲིབ་བྱེད་ཀྱི་དྲི་མ་བསལ་
བའི་སྒོ་ནས་ཆོས་ཉིད་མངོན་དུ་གྱུར་པ་དེ་ཆོས་ཉིད་སྦྱོང་བའི་དོན་དུ་འདོད་པ་བཞིན་
དུ་སྐྱེ་ཤི་བར་དོ་གསུམ་མངོན་དུ་གྱུར་པ་སྒྲིབ་བྱེད་ཀྱི་དྲི་མ་བསལ་བའི་སྒོ་ནས་སྦྱོང་བ་
མིན་ཏེ། སེམས་ཅན་ཐམས་ཅད་ལ་སྐྱེ་ཤི་བར་དོ་གསུམ་མངོན་དུ་གྱུར་ཟིན་པའི་ཕྱིར།
ཡང་བདག་མེད་རྟོགས་པའི་ཤེས་རབ་དེས་བདག་འཛིན་དང་འཛིན་སྟངས་འགལ་བའི་
སྒོ་ནས་བདག་འཛིན་རྒྱུན་གཅོད་པ་དེ་བདག་འཛིན་སྦྱོང་བའི་དོན་དུ་འདོད་པ་བཞིན་དུ་
སྐྱེ་ཤི་བར་དོ་གསུམ་རང་དང་རྣམ་པ་འགལ་བའི་ལམ་གྱིས་སྦྱོང་བ་མིན་ཏེ། སྐྱེ་ཤི་
བར་དོ་གསུམ་པོ་དེ་རང་དང་རྣམ་པ་མཐུན་པའི་ལམ་གྱིས་སྦྱོང་དགོས་པའི་ཕྱིར། དེས་
ན་རིམ་པ་དང་པོའི་སྐབས་སུ་སྦྱང་གཞི་གསུམ་པོ་དེ་དང་རྣམ་པ་མཐུན་པའི་ལམ་བསྒོམ་
དགོས་པས། སྦྱང་གཞི་གསུམ་པོ་དེ་མོས་པ་ཡིད་བྱེད་ཀྱིས་སྦྱངས། དེས་རྒྱུད་སྨིན་
ཏེ་རིམ་པ་གཉིས་པའི་སྐབས་སུ་དངོས་གནས་ལ་སྦྱངས་ཏེ། སྦྱང་གཞི་གསུམ་པོ་དེ་དང་
རྣམ་པ་ཇི་ལྟ་བ་བཞིན་དུ་མཐུན་པའི་ལམ་དུས་ཀྱི་ཆོས་ལོངས་སྤྲུལ་གསུམ་འབྱུང་། དེ་
ལ་བརྟེན་ནས་འབྲས་དུས་ཀྱི་སྐུ་གསུམ་འགྲུབ་པར་བྱེད་དོ། །གཉིས་པ་ལྷག་མོས་ཀྱི་
མཛད་པ་ནི། རང་གཙོ་བོ་རྡོ་རྗེ་འཆང་དུ་གསལ་བའི་ཐུགས་ཀའི་ས་བོན་ཧཱུཾ་ངམ་ལྷ་
ཐམས་ཅད་ཀྱི་ཐུགས་ཀའི་ས་བོན་ལས་འཕྲོས་པའི་འོད་ཟེར་ལྕགས་ཀྱུ་ལྟ་བུས་ཕྱོགས་
བཅུའི་སེམས་ཅན་ཐམས་ཅད་བཀུག་པ། དཀྱིལ་འཁོར་གྱི་ཕྱོགས་བཞི་ནས་རྩིག་པ་
སོགས་ལ་ཐོགས་པ་མེད་པར་རྡོ་རྗེ་སེམས་དཔའི་འཇུག་པས་ཞུགས་པ་ལ་ཡབ་ཡུམ་སྙོམས་
པར་འཇུག་པའི་སྦྱོར་མཚམས་ནས་སྤྲོས་པའི་ངོ་བོ་བྱང་ཆུབ་ཀྱི་སེམས་ཀྱི་ཐིག་ལེ་ཡིན་
པ་ལ་རྣམ་པ་འོད་ཟེར་གྱིས་དབང་བསྐུར་བས། སྤྱི་བོ་ནས་ཞུགས་ཏེ་ལུས་གང་ནས་དེ་



53
གསང་འདུས་བསྐྱེད་རིམ།
བཞིན་གཤེགས་པ་ཐམས་ཅད་ཀྱི་བདེ་བ་དང་ཡིད་བདེ་བ་ཐོབ་སྟེ། རྡོ་རྗེ་སེམས་དཔར་
གྱུར་ཏེ་རང་རང་གི་སངས་རྒྱས་ཀྱི་ཞིང་དུ་གཤེགས་པར་མོས་པ་བྱེད་པའོ། །དེ་ལ་
དཀྱིལ་འཁོར་དུ་འཇུག་པའི་ཚུལ་བཞི་ཡོད་དེ། སློབ་མ་འཇུག་པ་ལྟ་བུ་ཤར་སྒོ་ནས་
འཇུག་པ་དང་། རྡོ་རྗེ་ཤུགས་ཀྱིས་འཇུག་པ་ལྟ་བུ་དཀྱིལ་འཁོར་གྱི་འོག་ནས་འཛུལ་
བའི་ཚུལ་གྱིས་འཇུག་པ་དང་། དམ་ཚིག་པ་ལ་ཡེ་ཤེས་པ་འཇུག་པ་ལྟ་བུ་སྟེང་ནས་
ཐལ་བྱུང་གི་ཚུལ་གྱིས་འཇུག་པ་དང་། རྡོ་རྗེ་སེམས་དཔའི་འཇུག་པས་འཇུག་པ་ལྟ་
བུ་དཀྱིལ་འཁོར་གྱི་ཕྱོགས་བཞི་ནས་ཐོགས་མེད་དུ་འཇུག་པའི་ཚུལ་བཞི་ཡོད་པ་ལས།
འདིར་གོང་དུ་བཤད་པ་ལྟར་ཕྱི་མའི་དབང་དུ་བྱས་སོ། །སེམས་ཅན་རྣམས་རྡོ་རྗེ་སེམས་
དཔར་གྱུར་ནས་རང་རང་གི་སངས་རྒྱས་ཀྱི་ཞིང་དུ་གཤེགས་པར་མོས་པ་ནི་གཞན་ལས་
ལོགས་སུ་མ་གསུངས་ཀྱང་། དཀྱིལ་ཆོག་བཞི་བརྒྱ་ལྔ་བཅུ་པ་ལས་བཤད་པ་ལྟར་ལེགས་
པ་ཡིན་ཏེ། དེ་རྣམས་དཀྱིལ་འཁོར་ལ་འགོད་བྱའི་ལྷར་མ་བཤད་པའི་ཕྱིར། ལྷག་
མོས་ཀྱི་མཛད་པ་འདི་གཞི་ལ་ཆོས་མཐུན་སྦྱར་རྒྱུ་མེད་ཀྱང་རིམ་པ་གཉིས་པ་དང་འབྲས་
བུའི་སྐབས་སུ་སེམས་ཅན་ལ་ཏིང་ངེ་འཛིན་གྱིས་དབང་བསྐུར་བ་ཡོད་པས་དེའི་རྒྱུར་
བསྒོམ་པ་ཡིན་ནོ། །གསུམ་པ་ལྷག་མོས་ལུས་ལ་བསྡུ་བའི་ཚུལ་ནི། རང་གཙོ་བོ་རྡོ་
རྗེ་འཆང་གི་ཐུགས་ཀའི་ཧཱུྃ་གི་འོད་ཟེར་གྱིས་རྣམ་སྣང་ནས་གནོད་མཛེས་ཀྱི་བར་གྱི་ལྷ་
རྣམས་སྤྱན་དྲངས་ཏེ། རང་གི་སྤྱི་བོར་འགོད་པ་ནས་རྐང་མཐིལ་དུ་འགོད་པའི་བར་
བྱས། ཕུང་སོགས་དང་ངོ་བོ་དབྱེར་མེད་དུ་མོས་ཏེ་མེ་ལོང་ལ་གཟུགས་བརྙན་ཤར་
བ་བཞིན་དུ་བསྒོམ་མོ། །འདི་གཞི་ལ་ཆོས་མཐུན་སྦྱོར་རྒྱུ་མེད་ཀྱང་རིམ་པ་དང་པོ་
ལ་བལྟོས་ནས་ལྷག་མོས་འོད་གསལ་དུ་སྡུད་པའི་གཞི་འདིངས་པ་དང་། རིམ་པ་གཉིས་



གསང་འདུས་བསྐྱེད་རྫོགས། །
པ་ལ་བལྟོས་ནས་རྩ་རླུང་ཐིག་ལེ་བྱིན་གྱིས་བརླབ་པ་དང་། འབྲས་བུའི་སྐབས་སུ་ལྷ་
སོ་གཉིས་དངོས་གནས་ལ་འགྲུབ་པའི་རྒྱུར་བསྒོམ་མོ། །གཉིས་པ་དེ་ལ་བརྟེན་ནས་སྐུ་
གསུམ་གྱི་གོ་འཕང་མངོན་དུ་བྱེད་པའི་ཚུལ་ལ་བཞི། སེམས་ཅན་འཆི་བའི་རིམ་པ་
དང་རྣམ་པ་མཐུན་པར་ལྷག་མོས་ཀྱི་ལྷ་དོན་དམ་པའི་འོད་གསལ་དུ་བསྡུས་པའི་ཆོས་
སྐུ་བསྒོམ་པ་དང་། འཆི་བ་འོད་གསལ་གྱི་རླུང་སེམས་ལས་བར་དོ་འགྲུབ་པའི་རིམ་
པ་དང་མཐུན་པར་མངོན་བྱང་ལྔ་ལས་དང་པོའི་མགོན་པོ་བསྐྱེད་པའི་ལོངས་སྐུ་བསྒོམ་
པ་དང་། བར་དོ་མའི་མངལ་དུ་སྐྱེ་བ་ལེན་པ་དང་མཐུན་པར་དང་པོའི་མགོན་པོ་སྤྲུལ་
སྐུ་རྡོར་སེམས་སུ་བསྒྱུར་བའི་སྤྲུལ་སྐུ་བསྒོམ་པ་དང༌། མྱུར་ལམ་བདེ་བ་ཆེན་པོ་བཤད་
པའོ། །དང་པོ་ལ་གཉིས། མཐུན་ཡུལ་བཤད་པ་དང་། དེ་དང་མཐུན་པར་བསྒོམ་
པའོ། །དང་པོ་ནི། བསྐལ་པ་དང་པོའི་འཛམ་བུ་གླིང་པའི་མི་རིམ་གྱིས་ཐ་མལ་པར་
གྱུར་པའི་མངལ་སྐྱེས་ཁམས་དྲུག་ལྡན་པ་རིམ་གྱིས་འཆི་བ་ན་གཟུགས་ཀྱི་ཕུང་པོ། གཞི་
དུས་ཀྱི་མེ་ལོང་ལྟ་བུའི་ཡེ་ཤེས། སའི་ཁམས། མིག་གི་དབང་པོ། རང་རྒྱུད་ཀྱིས་
བསྡུས་པའི་གཟུགས། ལག་པ་གཡས་དང་དཔུང་པ་གཡས་པའི་ཚིགས་ལ་གནས་པའི་
རླུང་རྣམས་རིམ་གྱིས་ཅིག་ཅར་དུ་ཐིམ་པར་འགྱུར། དེ་ལ་ཕྱི་རྟགས་ནང་རྟགས་གཉིས་
ལས། ཕྱིའི་རྟགས་ལ་གཟུགས་ཀྱི་ཕུང་པོ་ཐིམ་པའི་རྟགས་སུ་ལུས་ཀྱི་ཡན་ལག་རྣམས་
སྔར་ལས་ཕྲ་རུ་འགྲོ་བ་དེ་འབྱུང་། ལུས་ཉམ་ཆུང་ཞིང་ནུས་པ་མེད་པར་འགྱུར། གཞི་
དུས་ཀྱི་མེ་ལོང་ལྟ་བུའི་ཡེ་ཤེས་ཐིམ་པའི་རྟགས་སུ་མིག་མི་གསལ་བ་རབ་རིབ་ཅན་དུ་
འགྱུར། སའི་ཁམས་ཐིམ་པའི་རྟགས་སུ་ལུས་ཤས་ཆེར་སྐེམ། མིག་གི་དབང་པོ་ཐིམ་
པའི་རྟགས་སུ་མིག་འབྱེད་འཛུམ་མི་ཤེས། རང་རྒྱུད་ཀྱིས་བསྡུས་པའི་གཟུགས་ཐིམ་



55
གསང་འདུས་བསྐྱེད་རིམ།
པའི་རྟགས་སུ་ལུས་ཀྱི་མདངས་ཡལ་ཞིང་ཉམས་སྟོབས་ཟད་པར་འགྱུར། ནང་རྟགས་
ལ་སྨིག་རྒྱུ་ལྟ་བུའི་སྣང་བ་འབྱུང་། ཚོར་བའི་ཕུང་པོ། གཞི་དུས་ཀྱི་མཉམ་ཉིད་ཡེ་
ཤེས། ཆུའི་ཁམས། རྣ་བའི་དབང་པོ། རང་རྒྱུད་ཀྱིས་བསྡུས་པའི་སྒྲ། ལག་པ་
གཡོན་པ་དང་དཔུང་པ་གཡོན་པའི་ཚིགས་ལ་གནས་པའི་རླུང་རྣམས་ཅིག་ཅར་དུ་ཐིམ་
པར་གྱུར། དེ་ལ་ཕྱི་རྟགས་དང་ནང་རྟགས་གཉིས་ལས། ཕྱིའི་རྟགས་ལ་ཚོར་བའི་
ཕུང་པོ་ཐིམ་པའི་རྟགས་སུ་དབང་ཤེས་འཁོར་གྱི་ཚོར་བ་བདེ་སྡུག་བཏང་སྙོམས་གསུམ་
མི་དྲན། གཞི་དུས་ཀྱི་མཉམ་ཉིད་ཡེ་ཤེས་ཐིམ་པའི་རྟགས་སུ་ཡིད་ཤེས་འཁོར་གྱི་ཚོར་
བ་བདེ་སྡུག་བཏང་སྙོམས་གསུམ་མི་དྲན། ཆུའི་ཁམས་ཐིམ་པའི་རྟགས་སུ་ཁ་ཆུ་དང་
རྡུལ་ཁྲག་རྣམས་ཤས་ཆེར་སྐེམ། རྣ་བའི་དབང་པོ་ཐིམ་པའི་རྟགས་སུ་རྣ་བས་ཕྱི་ནང་
གི་སྒྲ་མི་ཐོས། རང་རྒྱུད་ཀྱིས་བསྡུས་པའི་སྒྲ་ཐིམ་པའི་རྟགས་སུ་རྣ་བའི་ནང་གི་འུར་
སྒྲ་མི་འབྱུང་། ནང་རྟགས་སུ་དུ་བ་ལྟ་བུའི་སྣང་བ་འབྱུང་། འདུ་ཤེས་ཀྱི་ཕུང་པོ། གཞི་
དུས་ཀྱི་སོར་རྟོག་ཡེ་ཤེས། མེའི་ཁམས། སྣའི་དབང་པོ། རང་རྒྱུད་ཀྱིས་བསྡུས་པའི་
དྲི༑ ཁ་དང་པུས་མོ་གཡས་པའི་ཚིགས་ལ་གནས་པའི་རླུང་རྣམས་རིམ་གྱིས་ཅིག་ཅར་
དུ་ཐིམ་པར་གྱུར། དེ་ལ་ཕྱི་རྟགས་ནང་རྟགས་གཉིས་ལས། ཕྱི་རྟགས་ལ་འདུ་ཤེས་
ཀྱི་ཕུང་པོ་ཐིམ་པའི་རྟགས་སུ་ཕ་མ་ལ་སོགས་པའི་ཉེ་དུ་རྣམས་ཀྱི་དོན་མི་དྲན། གཞི་
དུས་ཀྱི་སོར་རྟོག་ཡེ་ཤེས་ཐིམ་པའི་རྟགས་སུ་ཕ་མ་ལ་སོགས་པའི་ཉེ་དུ་རྣམས་ཀྱི་མིང་
མི་དྲན། མེའི་ཁམས་ཐིམ་པའི་རྟགས་སུ་ལུས་ཀྱི་བཟའ་བཏུང་འཇུ་བའི་ནུས་པ་ཉམས།
སྣའི་དབང་པོ་ཐིམ་པའི་རྟགས་སུ་དབྱུགས་ཕྱིར་རྒྱུ་བ་དྲག་ཅིང་ནང་དུ་རྒྱུ་བ་ཞན་པའི་
དབུགས་བརྩེགས་མ་དེ་འབྱུང་། རང་རྒྱུད་ཀྱིས་བསྡུས་པའི་དྲི་ཐིམ་པའི་རྟགས་སུ་སྣས་



56
-
-
•
གསང་འདུས་བསྐྱེད་རྫོགས།
དྲི་མི་ཚོར། ནང་རྟགས་སུ་མཁའ་སྣང་མེ་ཁྱེར་ལྟ་བུའི་སྣང་བ་འབྱུང་། འདུ་བྱེད་ཀྱི་
ཕུང་པོ། གཞི་དུས་ཀྱི་བྱ་གྲུབ་ཡེ་ཤེས། རླུང་གི་ཁམས། ལྕེའི་དབང་པོ། རང་རྒྱུད་
ཀྱིས་བསྡུས་པའི་རོ་དང་རེག་བྱ། གསང་གནས་དང་པུས་མོ་གཡོན་པའི་ཚིགས་ལ་གནས་
པའི་རླུང་རྣམས་རིམ་གྱིས་ཅིག་ཅར་དུ་ཐིམ་པར་གྱུར། དེ་ཐིམ་པ་ལ་ཕྱི་རྟགས་ནང་
རྟགས་གཉིས་ལས། ཕྱི་རྟགས་ལ་འདུ་བྱེད་ཀྱི་ཕུང་པོ་ཐིམ་པའི་རྟགས་སུ་ལུས་བསྒུལ་
བསྐྱོད་མི་ནུས། གཞི་དུས་ཀྱི་བྱ་གྲུབ་ཡེ་ཤེས་ཐིམ་པའི་རྟགས་སུ་འཇིག་རྟེན་གྱི་ཕྱིའི་
བྱ་བ་དང་དགོས་པ་མི་དྲན། རླུང་གི་ཁམས་ཐིམ་པའི་རྟགས་སུ་རླུང་བཅུ་རང་གནས་
ནས་སྙིང་གར་འཕོ། ལྕེའི་དབང་པོ་ཐིམ་པའི་རྟགས་སུ་ལྕེ་སྦོམ་ཞིང་ཐུང་ལ་ལྕེ་རྩ་སྔོན་
པོར་འགྱུར་བ་དང་། རང་རྒྱུད་ཀྱིས་བསྡུས་པའི་རོ་ཐིམ་པའི་རྟགས་སུ་ལྕེས་རོ་མི་མྱོང་།
རེག་བྱ་ཐིམ་པའི་རྟགས་སུ་ལུས་ཀྱིས་རེག་བྱ་མི་ཚོར། ནང་རྟགས་སུ་མར་མེ་ལྟར་འབར་
ལྟ་བུའི་སྣང་བ་དེ་འབྱུང་། དེ་ནས་ཀུན་རྟོག་གཡོ་བྱེད་ཀྱི་རླུང་སྣང་བ་ལ་ཐིམ་པའི་རྟགས་
སུ་དཀར་ལམ་པའི་སྣང་བ་འབྱུང༌། སྣང་བ་མཆེད་པ་ལ་ཐིམ་པའི་རྟགས་སུ་དམར་
ལམ་པའི་སྣང་བ་འབྱུང༌། མཆེད་པ་ཉེར་ཐོབ་ལ་ཐིམ་པའི་རྟགས་སུ་ནག་ལམ་པའི་
སྣང་བ་འབྱུང་། ཉེར་ཐོབ་འོད་གསལ་ལ་ཐིམ་པའི་རྟགས་སུ་སྐྱོན་གསུམ་པོ་དེ་དང་
བྲལ་བའི་སྟོང་སང་གི་སྣང་བ་འབྱུང་། འོད་གསལ་དེ་ལ་ནི་མིང་མྱ་ངན་ལས་འདས་
པ་དང་། ཐམས་ཅད་སྟོང་པ་དང་། ཆོས་ཀྱི་སྐུ་ཞེས་བྱའོ། །གཉིས་པ་དེ་དང་མཐུན་
པར་བསྒོམ་པ་ནི། ལུས་ཀྱི་ལྷ་རྣམ་སྣང་ནས་མི་གཡོ་བའི་བར་རིམ་གྱིས་འོད་གསལ་
དུ་ཐིམ་པ་ནི། གཟུགས་ཀྱི་ཕུང་པོ་ནས་ལག་པ་གཡས་དང་དཔུང་པ་གཡས་པའི་ཚིགས་
ལ་གནས་པའི་རླུང་རྣམས་རིམ་གྱིས་ཅིག་ཅར་དུ་ཐིམ་པའི་བར་དང་ཆོས་མཐུན་པ་



57
-གཙ
གསང་འདུས་བསྐྱེད་རིམ།
ཡིན་ཏེ། བཤད་རྒྱུད་རྡོ་རྗེ་འཕྲེང་བ་ལས། གཟུགས་ཕུང་རྟོག་དང་མེ་ལོང་དང་། །ས་
ཁམས་མིག་གི་དབང་པོ་དང་། །གཟུགས་དང་རྣམ་ལྔར་གྱུར་པ་སྟེ། །ཁྲོ་བོ་གཉིས་
དང་ཡང་དག་ལྡན། །ཞེས་གསུངས། དེ་ནས་ལུས་ཀྱི་ལྷ་རིན་འབྱུང་ནས་འདོད་རྒྱལ་
གྱི་བར་རིམ་གྱིས་འོད་གསལ་དུ་ཐིམ་པ་ནི། ཚོར་བའི་ཕུང་པོ་ནས་ལག་པ་གཡོན་དང་
དཔུང་པ་གཡོན་པའི་ཚིགས་ལ་གནས་པའི་རླུང་རྣམས་རིམ་གྱིས་ཅིག་ཅར་དུ་ཐིམ་པའི་
བར་དང་ཆོས་མཐུན་པ་ཡིན་ཏེ། དེ་ཉིད་ལས། ཚོར་བའི་ཕུང་པོ་མཉམ་ཉིད་དང་།།
ཆུ་ཁམས་རྣ་བའི་དབང་པོ་དང་། །སྒྲ་དང་རྣམ་ལྔར་གྱུར་པ་སྟེ། །ཁྲོ་བོ་གཉིས་དང་
ཡང་དག་ལྡན། །ཞེས་གསུངས། དེ་ནས་ལུས་ཀྱི་ལྷ་འོད་དཔག་མེད་ནས་དབྱག་སྔོན་
ཅན་གྱི་བར་རིམ་གྱིས་འོད་གསལ་དུ་ཐིམ་པ་ནི། འདུ་ཤེས་ཀྱི་ཕུང་པོ་ནས་ཁ་དང་པུས་
མོ་གཡས་པའི་ཚིགས་ལ་གནས་པའི་རླུང་རྣམས་རིམ་གྱིས་ཅིག་ཅར་དུ་ཐིམ་པའི་བར་
དང་ཆོས་མཐུན་པ་ཡིན་ཏེ། དེ་ཉིད་ལས། འདུ་ཤེས་སོ་སོར་རྟོག་པ་དང་། །བྱིན་ཟ་
སྣ་ཡི་དབང་པོ་དང་། །དྲི་དང་རྣམ་ལྔར་གྱུར་པ་སྟེ། །ཁྲོ་བོ་གཉིས་དང་ཡང་དག་
ལྡན། །ཞེས་གསུངས། དེ་ནས་ལུས་ཀྱི་ལྷ་དོན་གྲུབ་ནས་སྟོབས་པོ་ཆེའི་བར་རིམ་གྱིས་
འོད་གསལ་དུ་ཐིམ་པ་ནི། འདུ་བྱེད་ཀྱི་ཕུང་པོ་ནས་གསང་གནས་དང་པུས་མོ་གཡོན་
པའི་ཚིགས་ལ་གནས་པའི་རླུང་རྣམས་རིམ་གྱིས་ཅིག་ཅར་དུ་ཐིམ་པ་དང་ཆོས་མཐུན་
པ་ཡིན་ཏེ། དེ་ཉིད་ལས། འདུ་བྱེད་བྱ་བ་གྲུབ་པ་དང་། །རླུང་ཁམས་ལྕེ་ཡི་དབང་པོ་
དང་། །རོ་དང་རྣམ་ལྔར་གྱུར་པ་སྟེ། །ཁྲོ་བོ་གཉིས་དང་ཡང་དག་ལྡན། །ཞེས་གསུངས།
དེ་ནས་ལུས་ཀྱི་ལྷ་གཙུག་ཏོར་འཁོར་ལོས་སྒྱུར་བ་ནས་གཙོ་བོའི་བར་རིམ་གྱིས་འོད་གསལ་
དུ་ཐིམ་པའི་བར་ནི། ཀུན་རྟོག་གཡོ་བྱེད་ཀྱི་རླུང་སྣང་བ་ལ་ཐིམ་པ་ནས་ཉེར་ཐོབ་འོད་



58
..
.
.
་
གསང་འདུས་བསྐྱེད་རྫོགས།
གསལ་ལ་ཐིམ་པའི་བར་དང་ཆོས་མཐུན་པ་ཡིན་ཏེ། དེ་ཉིད་ལས། སྟེང་འོག་ཁྲོ་བོར་
ཤིན་ཏུ་བཅས། །རང་བཞིན་གྱི་ནི་སྣང་བ་ཉིད། །རྣམ་ཤེས་ཕུང་པོར་ཞུགས་པ་སྟེ།།
རྣམ་ཤེས་ཀྱང་ནི་འོད་གསལ་བ། །མྱ་ངན་འདས་བཅས་ཀུན་སྟོང་དང་། །ཆོས་ཀྱི་
སྐུར་ཡང་བཤད་པ་ཡིན། །ཞེས་གསུངས། དེ་ལྟར་བསྒོམ་པའི་འོག་ཏུ་མདོར་བྱས་
ལས། བརྟན་པར་བྱ་བའི་དོན་དུ་ནི། །གསང་སྔགས་འདི་ནི་བརྗོད་པར་བྱ། །ཨོཾ་
ཤཱརྱ་ཏ་ཞེས་སོགས་གསུངས་པ་ལྟར། གཙོ་བོ་རང་ཉིད་འོད་གསལ་དུ་བཅུག་པའི་སྟོང་
པ་ཉིད་དང་བདེ་བ་ཆེན་པོ་དབྱེར་མི་ཕྱེད་པའི་ཆོས་ཀྱི་སྐུ་དེ་ངའོ་སྙམ་དུ་ང་རྒྱལ་བརྟན་
པར་བྱ་ཞིང་། ངག་ཏུ་ཡང་ཤཱནྱ་ཏའི་སྔགས་བརྗོད་དགོས་པ་ཡིན་ནོ། །བསྐྱེད་རིམ་
པའི་ཆོས་སྐུ་། འཆི་བ་ཆོས་སྐུར་ཁྱེར་བའི་ལམ་ཁྱེར། དེ་བཞིན་ཉིད་ལས་བྱང་ཆུབ་
པ་དོན་དམ་པའི་དཀྱིལ་འཁོར་ཞེས་པ་རྣམས་མིང་གི་རྣམ་གྲངས་སོ། །ད་ནི་འདི་དཔྱད་
པར་བྱ་སྟེ། མཐུན་ཡུལ་དུ་བྱས་པའི་བསྐལ་པ་དང་པོའི་འཛམ་བུ་གླིང་པའི་མི་རིམ་
གྱིས་ཐ་མལ་པར་གྱུར་པའི་ཁམས་དྲུག་ལྡན་པ་རིམ་གྱིས་འཆི་བའི་ཚེ་མིག་སོགས་དབང་
པོ་རྣམས་རིམ་གྱིས་ཐིམ་པ་མི་འཐད་དེ། དེ་ལྟ་བུའི་གང་ཟག་དེ་རྫུས་སྐྱེས་ཡིན་པས་
རྫུས་སྐྱེས་འཆི་བ་ན་མིག་སོགས་དབང་པོ་རྣམས་ཅིག་ཅར་དུ་འགགས་པར་མངོན་པ་
ལས་བཤད་པ་དང་། རྣམ་གཞག་གི་ཊཱིཀྐ་ལས་ཀྱང་། སྔར་བཤད་པའི་བསྐལ་པ་དང་
པོའི་མི་ཤི་བ་ནི། རྫུས་སྐྱེས་དབང་པོ་ཅིག་ཅར་དུ་འགགས་ནས་འཆི་བ་ཡིན་པས་འདིར་
བཤད་པ་ལྟར་དབང་སོགས་རིམ་གྱིས་ཐིམ་པ་མེད་ཀྱང་ཤི་བའི་འོད་གསལ་ཉམས་སུ་
མྱོང་བ་ཙམ་ཡོད་པས་དེ་ཆོས་མཐུན་གྱི་ཡུལ་ཡིན་ནོ། །ཞེས་གསུངས་པ་དང་འགལ་
༽ བོད་དཔེ་རྙིང་པ་ ༣༤ བ་ ལས། སྐུར་



59
གསང་འདུས་བསྐྱེད་རིམ།
ལོ་ཞེ་ན་འདི་ལ་མཁས་པ་ཁ་ཅིག་མངོན་པ་ནས་རྫུས་སྐྱེས་རྣམས་འཆི་བའི་ཚེ་དབང་པོ་
ཅིག་ཅར་དུ་འགགས་པར་བཤད་པ་ནི། དབང་སོགས་ཀྱི་ངོ་བོ་རྣམས་རྒྱུན་ཆད་ནས་
ཅིག་ཅར་དུ་འགགས་པའི་དབང་དུ་བྱས་ལ། འདི ར་ཕུང་སོགས་ཐིམ་རིམ་བཤད་པ་
ནི་ཕུང་པོ་རང་རང་གི་རྣམ་ཤེས་ཀྱི་རྟེན་བྱེད་པའི་ནུས་པ་རིམ་གྱིས་ཐིམ་ནས་འགགས་
པའི་དབང་དུ་བྱས་པ་ཡིན་པས། བསྐལ་པ་དང་པོའི་མི་རྫུས་སྐྱེས་རིམ་གྱིས་ཐ་མལ་
པར་སོང་ནས་འཆི་བའི་ཚེ་མིག་སོགས་དབང་པོ་རྣམས་རང་རང་གི་རྣམ་ཤེས་ཀྱི་རྟེན་
བྱེད་པའི་ནུས་པ་རིམ་གྱིས་ཐིམ་པའི་རྗེས་སུ་མིག་སོགས་དབང་པོ་རྣམས་ཅིག་ཅར་དུ་
འགགས་པ་མི་འགལ་ཞིང་། རྣམ་གཞག་གི་ཊཱིཀྐར་གསུངས་པ་དེ་ཡང་། རྗེ་ཉིད་ཀྱིས་
ཕྱིས་ནས་ཀྱི་བཞེད་པ་མ་ཡིན་ནོ་ཞེས་བཞེད་དེ། གསུང་འགྲོས་ལས་ནི་གོང་དུ་བཀོད་
པ་ལྟར་བསྐལ་པ་དང་པོའི་མི་རྫུས་སྐྱེས་རིམ་གྱིས་ཐ་མལ་པར་གྱུར་ཞེས་པ་ཚེ་སྟོད་སྨད་
ལྟ་བུ་མ་ཡིན་པར་དུས་ཀྱི་དབང་གིས་མངལ་སྐྱེས་ཁམས་དྲུག་ལྡན་པར་སོང་བ་ལ་བཞེད་
ཅིང་། བསྐྱེད་རིམ་ཊིཀྐར་ཡང་། སྐབས་འགར་མངལ་སྐྱེས་ཁམས་དྲུག་ལྡན་པ་ཞེས་
གསུངས་པ་དང་མཐུན། ཡང་ཏཱིཀྐར། བསྐལ་པ་དང་པོའི་མི་རིམ་གྱིས་ཐ་མལ་པ་
ཁམས་དྲུག་ལྡན་དུ་གྱུར་ནས་རིམ་གྱིས་འཆི་བ་དང་། ད་ལྟའི་ཁམས་དྲུག་ལྡན་པ་རིམ་
གྱིས་འཆི་བའི་འབྱུང་བའི་ཐིམ་ཚུལ་ལ་མི་འདྲ་བའི་ཁྱད་པར་ཅི་ཡང་མེད་པས་དེ་གཉིས་
ཀ་སྐབས་འདིར་མཐུན་ཡུལ་དུ་བྱེད་པར་གསུངས་པ་ཡང་མངལ་སྐྱེས་ལ་དགོངས་པ་
འདྲ་ཞིང་། གསུང་དེས་མཐུན་ཡུལ་དུ་བྱེད་པ་དང་། སྦྱང་གཞིར་བྱེད་པ་མུ་བཞི་ཡོད་
པར་ཡང་བསྟན་ནོ། །གང་ལྟར་བྱས་ཀྱང་ལྷག་མོས་ཀྱི་ལྷ་རྣམས་འགོད་པ་བསྐལ་པ་
༡༽ བོད་དཔེ་རྙིང་པ་ ༢༥ ན་ ལས། འགག་



60
གསང་འདུས་བསྐྱེད་རྫོགས།
དང་པོའི་མི་རྫུས་ཏེ་སྐྱེས་པ་དང་ཆོས་མཐུན་སྦྱར་ནས་དེ་འོད་གསལ་དུ་སྡུད་པ་མངལ་
སྐྱེས་ཀྱི་འཆི་བ་དང་སྦྱོར་བ་འགྲིག་དཀའ་བས་དཔྱད་པར་བྱའོ། །སྤྲོས་པས་ཆོག་གོ།
གཉིས་པ་ལ་མཐུན་ཡུལ་བཤད་པ་དང་། དེ་དང་རྗེས་སུ་མཐུན་པར་བསྒོམ་
པའོ། །དང་པོ་ནི། བསྐལ་པ་དང་པོའི་འཛམ་བུ་གླིང་པའི་མི་རིམ་གྱིས་ཐ་མལ་པར་
གྱུར་པའི་མངལ་སྐྱེས་ཁམས་དྲུག་ལྡན་པ་རིམ་གྱིས་འཆི་བའི་འཆི་བ་འོད་གསལ་གྱི་བཞོན་
པར་གྱུར་པའི་རླུང་འོད་ཟེར་ལྔ་པས་ཉེར་ལེན་དང་། སེམས་ཀྱིས་ལྷན་ཅིག་བྱེད་རྐྱེན་
བྱས་པ་ལ་བརྟེན་ནས་འཛམ་བུ་གླིང་དུ་སྐྱེ་འགྱུར་གྱི་བཞིན་ལག་གི་རྣམ་པ་ཅན་གྱི་བར་
དོ་རླུང་གི་ལུས་ཅན་རྣམ་སྨིན་གྱི་ཕུང་པོ་རྙིང་པ་ལས་གོ་ས་ལོགས་སུ་བྱེ་ནས་དངོས་གནས་
སུ་གྲུབ། དེ་དང་དུས་མཉམ་དུ་ལུགས་བཟློག་གི་ཉེར་ཐོབ་ནས་སྨིག་རྒྱུའི་བར་གྱི་རྟགས་
རྣམས་འབྱུང་། དེ་ལྟ་བུའི་བར་དོའི་ངོ་བོའི་ཁྱད་པར་ནི། ཕྲ་བའི་ལུས་ཅན་ཡིན་པས་
རྡོ་རྗེ་ཕ་ལམ་གྱིས་ཀྱང་གཞིག་པར་མི་ནུས་པ་རི་བོ་སོགས་ལ་ཐོགས་མེད་དུ་འགྲོ་བ།
དབང་པོ་ཀུན་ཚང་བ། ལས་ཀྱི་རྫུ་འཕྲུལ་གྱི་ཤུགས་སངས་རྒྱས་ཀྱིས་ཀྱང་དགག་པར་
མི་གཅོད་པའོ། །མིང་གི་རྣམ་གྲངས་ནི། ཡིད་ལས་བྱུང་དང་སྲིད་འཚོལ་དང་དྲི་ཟ་
སྲིད་པ་བར་མ་དང་སྔོན་གྲུབ་ཀྱི་སྲིད་པ་རྣམས་སོ། །ཚེ་ཚད་ཀྱི་ཁྱད་པར་ནི་སྤྱིར་བར་
དོའི་ཚེ་ཚད་ཞག་བདུན་ཡིན་ལ་བདུན་གོང་དུ་འཆི་བ་ཡང་ཡོད། སྐྱེ་བའི་རྐྱེན་མ་རྙེད་
ན་ཞག་བདུན་བདུན་ན་འཆི་ཆུང་རེ་བྱས། བདུན་ཕྲག་བདུན་ན་སྐྱེ་བའི་རྐྱེན་ངེས་པར་
རྙེད་པས་ཁྱབ་བོ། །སྲིད་པ་འཕོ་ཚུལ་གྱི་ཁྱད་པར་ནི། དམྱལ་བར་སྐྱེ་ན་བཤང་ལམ་
དང་། ཡི་དྭགས་སུ་སྐྱེ་ན་ཁ་དང་། དུད་འགྲོར་སྐྱེ་ན་ཆུ་ལམ། མིར་སྐྱེ་ན་མིག །འདོད་
ལྷར་སྐྱེ་ན་ལྟེ་བར། གནོད་སྦྱིན་དུ་སྐྱེ་ན་སྣ། གཟུགས་ཁམས་ཀྱི་ལྷར་སྐྱེ་ན་མིག་དབུས།



- ་༌་་
! ཟ
། །
ཁ་
གསང་འདུས་བསྐྱེད་རིམ།
61
གཟུགས་མེད་ཁམས་སུ་སྐྱེ་ན་སྤྱི་བོ་ནས་འཕོའོ། །མཐོང་ཚུལ་གྱི་ཁྱད་པར་ནི། བར་
དོ་རིགས་མཐུན་དང་ལྷའི་མིག་རྣམ་པར་དག་པས་མཐོང་། བོད་ཚོད་ཀྱི་ཁྱད་པར་ནི་
འཛམ་བུ་གླིང་པའི་མིའི་བར་དོ་བྱིས་པ་ལོ་ལྔའམ་དྲུག་ལོན་པ་ལྟ་བུའོ། །རྣམ་པའི་ཁྱད་
པར་ནི་ངན་འགྲོའི་བར་སྲིད་ཕྱར་བ་ནག་པོ་བརྐྱང་བའམ་མཚན་མོ་མུན་ནག་གིས་ཁྱབ་
པ་ལྟ་བུ་དང་། བདེ་འགྲོའི་བར་སྲིད་སྣམ་བུ་དཀར་པོ་བརྐྱང་བའམ་མཚན་མོ་ཟླ་འོད་
ཀྱིས་ཁྱབ་པ་ལྟ་བུར་སའི་དངོས་གཞི་ལས་བཤད། ཡང་དམྱལ་བའི་བར་དོ་སྡོང་དུམ་
མེས་ཚིག་པ་ལྟ་བུ་དང་། ཡི་དྭགས་ཀྱི་བར་དོ་ཆུ་ལྟ་བུ། དུད་འགྲོའི་བར་དོ་དུ་བ་ལྟ་
བུ་དང་། འདོད་པའི་ལྷ་མིའི་བར་དོ་གསེར་ལྟ་བུ། གཟུགས་ཁམས་པའི་ལྷའི་བར་དོ་
དཀར་པོ་སོགས་སུ་དགའ་བོ་མངལ་འཇུག་གི་མདོ་ལས་བཤད། བྱད་གཟུགས་ཀྱི་ཁྱད་
པར་ནི། གང་དུ་སྐྱེ་བའི་སྔོན་དུས་ཀྱི་སྲིད་པའི་བྱད་གཟུགས་ཅན་ཡིན་པ། འགྲོ་ཚུལ་
གྱི་ཁྱད་པར་ནི། ངན་འགྲོའི་བར་དོ་སྤྱི་གཙུག་ནས་འགྲོ་བ་དང་། མིའི་བར་དོ་ཐད་
ཀར་འགྲོ་བ། ལྷའི་བར་དོ་སྟེང་དུ་འགྲོ་བའི་སྣང་བ་འབྱུང་བར་སའི་དངོས་གཞི་ལས་
བཤད། དེ་ཡང་འདོད་ཁམས་གཟུགས་ཁམས་སུ་སྐྱེ་བ་ལ་བར་དོ་ཡོད་ཀྱི། གཟུགས་
མེད་ཁམས་སུ་སྐྱེ་བ་ལ་མེད་དེ། གང་དུ་ཤི་བའི་གནས་དེ་ཉིད་དུ་མིང་གཞིའི་ཕུང་པོ་
ཙམ་འགྲུབ་པས་སོ། །སྐབས་འདིར་རྣམ་གཞག་ལས་ནི་བར་དོ་ཁྱད་པར་བ་སྐྱེ་བ་གཅིག་
གིས་ཐོགས་པ་བྱང་སེམས་དགའ་ལྡན་ནས་འཕོས་ནས་ཡུམ་གྱི་ལྷུམས་སུ་འཇུག་པའི་
བར་དོ། གཞོན་ནུ་མཚན་དཔེས་བརྒྱན་པ། འོད་ཀྱིས་གླིང་བཞི་བྱེ་བ་ཕྲག་བརྒྱ་གསལ་
བར་བྱེད་པ་ཞིག་བཤད། དེ་ལ་དགོས་པ་ལྷག་པོ་གཅིག་ཡོད་ཅིང་དེ་ནི་ཐེག་དམན་གྱི་
༡༽ བོད་དཔེ་རྙིང་པ་ ༣༦ ན་ ལས། པའི་



62
གསང་འདུས་བསྐྱེད་རྫོགས།
ལུགས་ཀྱི་སྒྲ་ཇི་བཞིན་པ་དང་ཐེག་ཆེན་གྱི་ཚུལ་བསྟན་པ་ཙམ་ཡིན་ནོ། །གཉིས་པ་དེ་
དང་རྗེས་སུ་མཐུན་པར་དང་པོའི་མགོན་པོ་བསྐྱེད་པ་ནི། དེ་ལྟར་ལྷག་མོས་འོད་གསལ་
དུ་བསྡུས་པའི་སྟོང་པའི་ངང་ལས། གདན་དབུས་མ་ཉི་གདན་གྱི་སྟེང་དུ་ཧཱུྃ་ལས་བྱུང་
བའི་ཉི་མའི་དཀྱིལ་འཁོར། དེའི་སྟེང་དུ་ཨོཾ་ལས་བྱུང་བའི་ཟླ་བའི་དཀྱིལ་འཁོར། དེའི་
སྟེང་དུ་ཨ་ལས་བྱུང་བའི་པདྨ་དམར་པོ་འདབ་མ་བརྒྱད་པ། དེའི་སྟེང་དུ་ཨོཾ་ཨཱཿཧཱུྃ་གི་
ཡི་གེ་གསུམ་སྟེང་ནས་སྟེང་དུ་བརྩེགས་པར་བསྒོམ་པའི་པདྨ་ཡི་གེ་དང་བཅས་པ་ཡས་
ནས་དང་། ཉི་མ་མས་ནས་ཟླ་བའི་དཀྱིལ་འཁོར་ལ་ཞུགས་ཏེ། དེ་ཐམས་ཅད་གཅིག་
ཏུ་འདྲེས་པ་ཡོངས་སུ་གྱུར་པ་ལས་ཟླ་བའི་དཀྱིལ་འཁོར་ཕྱི་མ་ཆ་ཤས་ཡོངས་སུ་རྫོགས་
པ་གཅིག་ཏུ་གྱུར་པར་བསམ་པར་བྱ་ཞིང་། དེ་ལས་འོད་ཟེར་འཕྲོས་སྣོད་བཅུད་ཐམས་
ཅད་བཀུག་སྟེ་དེ་ཉིད་ལ་ཐིམ་པར་མོས་ནས། སྣོད་བཅུད་ཀྱི་ཆོས་ཐམས་ཅད་ཀྱི་རྩ་
བར་རླུང་སེམས་ཙམ་ཟླ་བར་སྣང་བ་དེ་ངའོ་སྙམ་དུ་ང་རྒྱལ་བྱ་ཞིང་། དེ་བརྟན་པའི་
དོན་དུ་ངག་ཏུ་ཡང་ཨོ་དྷརྨཱདྷཱ་ཏུ་ཞེས་སོགས་བརྗོད་པར་བྱའོ། །ཧཱུྃ་ལས་བྱུང་བའི་ཉི་
མའི་དཀྱིལ་འཁོར་བསྐྱེད་པ་ནས། འདིའི་བར་ནི་མངོན་བྱང་གཉིས་པ་ཟླ་བ་ལས་བྱང་
ཆུབ་པའོ། །དེ་ལྟ་བུའི་ཟླ་བ་ལས་བྱང་ཆུབ་པའི་ཟླ་བ་དེ་ཉི་གདན་གྱི་སྟེང་དུ་གནས་པ་
ནི་འདི་ནས་བཟུང་སྟེ་སྤྲུལ་སྐུ་རྡོར་སེམས་ཞེ་སྡང་རྡོ་རྗེར་མི་བསྒྱུར་བར་གྱི་གདན་དུ་བྱེད་
དགོས་ཏེ། སྔར་གྱི་ཟླ་བ་ཉི་གདན་ལ་ཐིམ་པའི་སྟེང་དུ་ཞེས་པའང་འདི་ལ་དགོངས་པའོ།།
ཟླ་བ་ལས་བྱང་ཆུབ་པ་གོང་དུ་བཤད་པ་དེ་ལྟར་བྱ་ཡི། ཁ་ཅིག་མདོར་བྱས་ལས། སྔགས་
དང་པདྨ་ཉི་མ་དག །ཟླ་བའི་དཀྱིལ་འཁོར་ལ་ཞུགས་པས། །ཞེས་པའི་དོན་དུ་བྱས་
ནས་བར་གྱི་ཟླ་བ་ལ་པདྨ་སྔགས་དང་བཅས་པ་ཡས་ནས་ཞུགས། ཉི་མ་མས་ནས་ཞུགས་



63
གསང་འདུས་བསྐྱེད་རིམ།
པའི་ཟླ་བ་དེ་ཉིད་ཟླ་བ་ལས་བྱང་ཆུབ་པའི་ཟླ་བར་འདོད་པ་མི་འཐད་དོ།' །མདོར་བྱས་
ལས་དེ་ཙམ་མི་གསལ་ཡང་། སྒྲོན་གསལ་ལས། དེ་ཐམས་ཅད་ཡོངས་སུ་གྱུར་པ་
ལས་གསལ་བའི་དཀྱིལ་འཁོར་དེ་ཟླ་བའི་དཀྱིལ་འཁོར་རྣམ་པར་བསམ་པར་བྱའོ། །ཞེས་
པ་དང་། མདོ་བསྲེ་ལས་ཀྱང་། དེ་ཐམས་ཅད་བསྡུས་ནས་ཟླ་བའི་དཀྱིལ་འཁོར་འདྲ་
བར་ཡོངས་སུ་གྱུར་པར་བལྟས་ལ། ཞེས་ཟླ་ཉི་པད་གསུམ་སྔགས་དང་བཅས་པ་ཐམས་
ཅད་ཡོངས་སུ་གྱུར་པ་ལས་ཟླ་བ་བསྐྱེད་པ་གསལ་བར་གསུངས་སོ། །ཟླ་བ་ལས་བྱང་
ཆུབ་པའི་ཟླ་བ་དེ་ལས་ཆུ་བུར་རྡོལ་བའི་ཚུལ་དུ་བྱུང་བའིཨོཾ་དཀར་པོ། ཨཱཿདམར་པོ།
ཧཾ་སྔོན་པོ་གསུམ་ཟླ་བ་དེའི་དབུས་སུ་བསམ་པར་བྱ་སྟེ། མངོན་བྱང་གསུམ་པ་ས་བོན་
ལས་བྱང་ཆུབ་པའོ། །ཡི་གེ་གསུམ་པོ་དེ་ལས་འོད་ཟེར་འཕྲོས། ཕྱོགས་བཅུ་ནས་རིགས་
ལྔ་འཁོར་བཅས་སྤྱན་དྲངས་ནས། རྣམ་སྣང་ནས་རིན་འབྱུང་འཁོར་བཅས་ཨོ་ལ་དང་།
འོད་དཔག་མེད་དང་དོན་གྲུབ་འཁོར་བཅས་ཨལ་དང་། མི་བསྐྱོད་པ་འཁོར་བཅས་
ཧཱུཾ་ལ་ཐིམ་སྟེ། ཡི་གེ་གསུམ་ཡོངས་སུ་གྱུར་པ་ལས་རྡོ་རྗེ་དཀར་པོ་རྩེ་ལྔ་པ་ལྟེ་བ་ལ་
ཡི་གེ་གསུམ་གྱིས་མཚན་པར་བསམས་ལ། ངག་ཏུ་བཛྲ་ཨཱཏྨ་ཀོཉཧཾ་ཞེས་བརྗོད་ནས་
རྡོ་རྗེ་དེ་ངའོ་སྙམ་པའི་ང་རྒྱལ་བྱས་ཏེ། མངོན་བྱང་བཞི་པ་ཕྱག་མཚན་ལས་བྱང་ཆུབ་
པའོ། །རྡོ་རྗེ་དེ་དཀར་པོ་བྱེད་པ་ནི། དེ་ལས་བྱུང་བའི་དང་པོའི་མགོན་པོ་སྐུ་མདོག་
དཀར་པོ་ཡིན་པའི་ཆ་ནས་དང་། རྩེ་ལྔ་པར་བྱེད་པ་ནི། དྲུག་པ་རྡོ་རྗེ་འཆང་གི་ཕྱག་
དང་པོའི་རྡོ་རྗེ་དེ་རྩེ་ལྔ་པ་ཡིན་པའི་ཆ་ནས་དང་། རྡོ་རྗེའི་ལྟེ་བར་ཡི་གེ་གསུམ་གྱིས་
མཚན་པར་ནི། རྡོ་རྗེ་དེ་ཉིད་སྐུ་གསུང་ཐུགས་ཀྱི་རྡོ་རྗེ་གསུམ་དབྱེར་མེད་པའི་རྡོ་རྗེ་
༡༽ བོད་དཔེ་རྙིང་པ་ ༢༧ ན་ ལས། དེ།



64
གསང་འདུས་བསྐྱེད་རྫོགས།
འཆང་གི་དངོས་རྒྱུ་བྱེད་པའི་ཆ་ནས་ཡིན་ནོ། །རྡོ་རྗེ་ཡི་གེ་དང་བཅས་པ་དེ་རྣམས་ཡོངས་
སུ་གྱུར་པ་ལས་རང་ཉིད་དང་པོའི་མགོན་པོ་སྐུ་མདོག་དཀར་པོ་ཞལ་གསུམ་ཕྱག་དྲུག་
པར་བསམ་པར་བྱ་སྟེ། དེ་ནི་མངོན་བྱང་ལྔ་པ་སྐུ་རྫོགས་པ་ལས་བྱང་ཆུབ་པའོ། །གོང་
དུ་བཤད་པ་དེ་རྣམས་ཆོས་མཐུན་སྦྱར་ན། གཞི་ལ་སྦྱར་བ་དང་། རིམ་པ་གཉིས་པ་
ལ་སྦྱར་བ་དང་། འབྲས་བུ་ལ་སྦྱར་བ་དང་གསུམ་ལས། དང་པོ་ནི། རྣམ་གཞག་
ལས། བར་དོའི་མཚན་ཉིད་གསུངས་ཟིན་མ་ཐག་ཏུ། འདིས་བསྐྱེད་པའི་རིམ་པ་བསྒོམ་
པར་བྱེད་པ་རྣམས་ཀྱིས་ཀྱང་རྣལ་འབྱོར་དང་རྗེས་སུ་རྣལ་འབྱོར་གྱི་རིམ་པས་ལྷའི་སྐུ་
བསྐྱེད་པ་བསྟན་ཏོ། །ཞེས་དང་པོའི་མགོན་པོ་བསྐྱེད་པ་བར་དོ་དང་སྦྱར་ལ་དེའི་ཚུལ་
ནི་མངོན་བྱང་ལྔ་ཡོད་པའི་དེ་བཞིན་ཉིད་ལས་བྱང་ཆུབ་པ་འཆི་བ་དང་ཆོས་མཐུན་པར་
བཤད་ཟིན། གདན་དབུས་མའི་སྟེང་དུ་ཉི་ཟླ་པདྨ་གསུམ་བསྒོམ་པ་ནི། འཆི་བ་འོད་
གསལ་ལས་ལུགས་ལྡོག་ཏུ་བྱུང་བའི་ཐོབ་མཆེད་སྣང་གསུམ་དང་ཆོས་མཐུན། ཉི་ཟླ་
པདྨ་གསུམ་གྱི་རྒྱུར་གྱུར་པའི་ཡི་གེ་གསུམ་ནི་ཐོབ་མཆེད་སྣང་གསུམ་གྱི་རྒྱུར་གྱུར་པའི་
རླུང་གསུམ་དང་ཆོས་མཐུན། པདྨའི་སྟེང་དུ་ཡི་གེ་གསུམ་སྟེང་ནས་སྟེང་དུ་བརྩེགས་
པ་ནི། ཐོབ་མཆེད་སྣང་གསུམ་གྱི་བཞོན་པའི་རླུང་གསུམ་དང་ཆོས་མཐུན། དེ་ཐམས་
ཅད་གཅིག་ཏུ་འདྲེས་པ་ལས་ཟླ་བའི་དཀྱིལ་འཁོར་བསྒོམ་པ་ནི། བར་དོའི་ཤིན་ཏུ་ཕྲ་
བའི་རླུང་སེམས་དངོས་པོ་གཅིག་པ་དེ་མཚོན། འོད་ཟེར་གྱིས་སྣོད་བཅུད་ཐམས་ཅད་
བསྡུས་ཏེ་ཟླ་བ་ལ་ཐིམ་པར་བསྒོམ་པ་ནི། ཤིན་ཏུ་ཕྲ་བའི་རླུང་སེམས་སྣོད་བཅུད་ཀྱི་
རྩ་བ་ཡིན་པ་དེ་མཚོན། ས་བོན་ལས་བྱང་ཆུབ་པ་ནི་བར་དོའི་ངག་དང་ཆོས་མཐུན།
ཕྱག་མཚན་ལས་བྱང་ཆུབ་པ་བར་དོའི་ཡིད་དང་ཆོས་མཐུན། སྐུ་རྫོགས་པ་ལས་བྱང་



གསང་འདུས་བསྐྱེད་རིམ།
ཆུབ་པ་བར་དོའི་ལུས་དང་ཆོས་མཐུན། ས་བོན་ལས་འོད་ཟེར་གྱི་སྤྲོ་བསྡུ་བྱེད་པ་ནི་
བར་དོའི་བྱ་བ་དང་ཆོས་མཐུན། གཙོ་བོ་འཕོས་པའི་དབང་གིས་མི་བསྐྱོད་པ་སོགས་
རིགས་ལྷག་མ་གཙོ་བོར་སོང་བའི་དབང་དུ་བྱས་ན། གཞན་འདྲ་བ་ལ་ཉི་ཟླ་པད་གསུམ་
གྱི་རྒྱུར་གྱུར་པའི་ཡི་གེ་གསུམ་ནི། འཆི་བ་འོད་གསལ་ལས་ལུགས་ལྡོག་ཏུ་བྱུང་བའི་
ཐོབ་མཆེད་སྣང་གསུམ་གྱི་བཞོན་པའི་རླུང་གསུམ་དང་ཆོས་མཐུན། པདྨའི་སྟེང་དུ་
ཡི་གེ་གསུམ་སྟེང་ནས་སྟེང་དུ་བརྩེགས་པར་བསྒོམ་པ་ནི། བར་དོའི་ལུས་ངག་ཡིད་
གསུམ་དང་ཆོས་མཐུན། དེ་ཐམས་ཅད་གཅིག་ཏུ་འདྲེས་པ་ལས་ཟླ་བར་གྱུར་པས་ནི།
བར་དོའི་མངལ་དུ་སྐྱེ་བ་བླངས་པ་དང་ཆོས་མཐུན། དེ་ལས་འོད་ཟེར་འཕྲོས་སྣོད་བཅུད་
ཐམས་ཅད་བསྡུས་ཏེ་དེ་ལ་ཐིམ་པ་ནི། མངལ་གྱི་སེམས་ཅན་དེའི་རླུང་སེམས་ངོ་བོ་
གཅིག་པ་དང་ཆོས་མཐུན། ས་བོན་གསུམ་མངལ་གྱི་ལུས་ངག་ཡིད་གསུམ་དང་ཆོས་
མཐུན། དེ་ལྟར་བར་དོའི་ལུས་ངག་ཡིད་གསུམ་བྱ་བ་དང་བཅས་པ་སྦྱངས་པའི་དབང་
དུ་བྱས་ནས་དང་པོའི་མགོན་པོ་བསྐྱེད་པ་འདི་ལ་ཕྱག་རྒྱ་བཞིའི་རྒྱས་འདེབས་ཚང་བ་
ཡིན་ཏེ། ཟླ་བའི་སྟེང་དུ་ཡི་གེ་གསུམ་བསམ་པ་གསུང་ཆོས་ཀྱི་ཕྱག་རྒྱ། ཡི་གེ་གསུམ་
ལས་འོད་ཟེར་འཕྲོས་པས་རིགས་ལྔ་འཁོར་བཅས་སྤྱན་དྲངས་པ་སོགས་ནི་འཕྲིན་ལས་
ཀྱི་ཕྱག་རྒྱ་དང་། ཡི་གེ་གསུམ་ལས་རྡོ་རྗེ་བསྐྱེད་པ་ཐུགས་དམ་ཚིག་གི་ཕྱག་རྒྱ་དང་།
རྡོ་རྗེ་ལས་དང་པོའི་མགོན་པོ་བསྐྱེད་པ་སྐུ་ཕྱག་རྒྱ་ཆེན་པོའོ། །རིམ་པ་གཉིས་པ་ལ་སྦྱར་
ན༑ དེ་བཞིན་ཉིད་ལས་བྱང་ཆུབ་པ་དཔེ་དོན་གྱི་འོད་གསལ་དང་ཆོས་མཐུན་ཞིང་འགྲུབ།
ཉི་ཟླ་པད་གསུམ་ནི་དག་མ་དག་གི་སྒྱུ་ལུས་དང་དུས་མཉམ་དུ་བྱུང་བའི་ལུགས་ལྡོག་
གི་སྣང་བ་གསུམ་དང་ཆོས་མཐུན། ཉི་ཟླ་པད་གསུམ་གྱི་རྒྱུའི་ཡི་གེ་གསུམ་ནི་དེའི་རྒྱུར་



དs
གསང་འདུས་བསྐྱེད་རྫོགས།
གྱུར་པའི་རླུང་གསུམ་དང་ཆོས་མཐུན། དེའི་སྟེང་གི་ཡི་གེ་གསུམ་ནི་དེའི་བཞོན་པར་
གྱུར་པའི་རླུང་གསུམ་དང་ཆོས་མཐུན། དེ་ཐམས་ཅད་གཅིག་ཏུ་འདྲེས་པ་ལས་ཟླ་བའི་
དཀྱིལ་འཁོར་བསྒོམ་པ་ནི། སྒྱུ་ལུས་པའི་ཤིན་ཏུ་ཕྲ་བའི་རླུང་སེམས་ངོ་བོ་དབྱེར་མེད་
པ་དང་ཆོས་མཐུན། ས་བོན་ལས་བྱང་ཆུབ་པ་དང་། དེ་ལས་འོད་ཟེར་སྤྲོ་བསྡུ་བྱེད་
པ་དང་། ཕྱག་མཚན་ལས་བྱང་ཆུབ་པ་དང་། སྐུ་རྫོགས་པ་ལས་བྱང་ཆུབ་པ་རྣམས་
ནི༑ སྒྱུ་ལུས་པའི་སྐུ་གསུང་ཐུགས་མཛད་པ་བཞི་དང་ཆོས་མཐུན་ཞིང་དེའི་རྒྱུད་སྨིན་
པར་བྱེད། རྡོ་རྗེའི་རྭ་ལྔས་སྒྱུ་ལུས་པའི་ཐུགས་བདེ་ཆེན་ཡེ་ཤེས་ལ་ལྡོག་པས་ཕྱེ་བའི་
ཡེ་ཤེས་ལྔ་མཚོན། དང་པོའི་མགོན་པོ་དཀར་པོར་བསྒོམ་པ་ནི། སྒྱུ་ལུས་སྐུ་མདོག་
དཀར་པོར་ཡོད་པ་དང་ཆོས་མཐུན་ཞིང་དེའི་རྒྱུ་སྨིན་པར་བྱེད། གསུམ་པ་འབྲས་བུ་
ལ་སྦྱར་ན། ས་བོན་ཡི་གེ་གསུམ་དང་ཡི་གེ་གསུམ་གྱིས་རིགས་ལྔ་འཁོར་བཅས་སྤྱན་
དྲངས་པའི་སྤྲོ་བསྡུ་དང་། རྡོ་རྗེ་དང་སྐུ་རྫོགས་པ་རྣམས་ནི། འབྲས་དུས་ཀྱི་འོད་གསལ་
གྱི་ཡེ་ཤེས་རླུང་གི་བཞོན་པ་ཅན་དེ་ཉིད་ལོངས་སྤྱོད་རྫོགས་པའི་སྐུ་གསུང་ཐུགས་མཛད་
པ་དང་བཅས་པའི་རྣམ་པར་ཤར་བ་དང་ཆོས་མཐུན། ཉི་ཟླ་པད་གསུམ་ཡི་གེ་དང་བཅས་
པས་ནི། རྒྱལ་བའི་ལོངས་སྐུ་ཟུང་འཇུག་གི་སྐུ་དེ་གང་ལས་བྱུང་བའི་སློབ་པའི་གནས་
སྐབས་ཀྱི་སྣང་མཆེད་ཐོབ་གསུམ་རླུང་གི་བཞོན་པ་ཅན་དང་ཆོས་མཐུན། ཟླ་ཉི་པད་
གསུམ་ཡི་གེ་དང་བཅས་པ་འདྲེས་པ་ལས་ཟླ་བའི་རྣམ་པར་ཤར་བའི་ཟླ་བ་ནི། ལམ་
དུས་ཀྱི་སྣང་མཆེད་ཐོབ་གསུམ་རླུང་གི་བཞོན་པ་དང་བཅས་པ་ལས་བྱུང་བའི་འབྲས་
དུས་ཀྱི་འོད་གསལ་གྱི་རླུང་སེམས་ངོ་བོ་དབྱེར་མེད་པ་དང་ཆོས་མཐུན། གསུམ་པ་
ལ༑ མཐུན་ཡུལ་བཤད་པ་དང་། དེ་དང་རྗེས་སུ་མཐུན་པ་བསྒོམ་པར་བཤད་པ་དང་



67
གསང་འདུས་བསྐྱེད་རིམ།
གཉིས། དང་པོ་ནི། སྔར་བཤད་པའི་བར་དོ་བ་དེ་འཛམ་བུ་གླིང་པའི་མི་མོ་ཞིག་གི་
མངལ་དུ་སྐྱེ་བ་ལེན་པ་ལ། མ་ནད་མེད་ཅིང་ཟླ་མཚན་དང་ལྡན་པ། དྲི་ཟ་ཉེ་བར་
འཁོར་བ། ཕ་མ་གཉིས་ཕན་ཚུན་ཆགས་ཤིང་ཕྲད་པ་སྟེ་རྒྱུ་གསུམ་ཚང་དགོས་པར་
རྣམ་གཞག་རིམ་པ་ལས་བཤད། མངལ་ནས་འདྲ་བ། གྲོག་མའི་རྐེད་པ་འདྲ་བ། རླུང་
མཁྲིས་བད་ཀན་གསུམ་གྱིས་བཀག་པ་སྟེ་མངལ་གྱི་ཉེས་པ་དང་། ཕ་མ་གཉིས་ཀྱི་ས་
བོན་སྔ་ཕྱིར་བབས་པའམ་དུས་མཉམ་དུ་བབས་ཀྱང་ས་བོན་རུལ་པ་སྟེ་ས་བོན་གྱི་ཉེས་
པ་དང་། དྲི་ཟ་དེས་ཕ་མ་གཉིས་ཀྱི་བུར་སྐྱེ་བའི་ལས་མ་བསགས་པའམ། ཕ་མ་གཉིས་
ཀྱིས་ཀྱང་དྲི་ཟ་དེའི་ཕ་མར་འགྱུར་བའི་ལས་མ་བསགས་པ་ལས་ཀྱི་ཉེས་པ་སྟེ། ཉེས་
པ་དེ་གསུམ་དང་བྲལ་དགོས་པར་དགའ་བོ་མངལ་འཇུག་གི་མདོ་ལས་བཤད། དེ་ལྟར་
མངལ་དུ་སྐྱེ་བ་ལེན་པའི་མཐུན་རྐྱེན་ཚང་ཞིང་འགལ་རྐྱེན་དང་བྲལ་བའི་དྲི་ཟ་དེས་ཕ་
མ་གཉིས་ཉལ་པོ་བྱེད་པ་མཐོང་སྟེ། ཕའི་ཁམས་སྤྱི་བོ་ནས་ཞུགས་པ། རྩ་སྟོང་ཕྲག་
དོན་གཉིས་ཀྱི་ནང་ནས་བྱུང་བའི་ཐིག་ལེ་དང་འགྲོགས་ཏེ། མའི་མངལ་དུ་ཁུ་ཁྲག་འདྲེས་
པའི་དབུས་སུ་ཉིང་འཚམས་སྦྱོར། དེའི་ཚེ་ཁམས་དཀར་པོའི་སྒོ་ནས་མངལ་འཕེལ་
བའི་རིམ་པ་ནི། ཕྱི་སྤྲིས་མ་འདྲ་བ་ལ་ནང་ཤིན་ཏུ་སླ་བའི་མེར་མེར་པོ་དང་། ཕྱི་ནང་
གཉིས་ཀ་ཞོ་ལྟར་བསྐ་བའི་ལྟར་ལྟར་པོ་དང་། ཤར་ནི་གྱུར་ལ་མནན་མི་བཟོད་པའི་
གོར་གོར་པོ་དང་། ཤར་ཡང་གྱུར་ལ་མནན་ཡང་བཟོད་པའི་མཁྲང་འགྱུར་དང་། འབུར་
པོ་ལྔ་དོད་པའི་རྐང་ལག་འགྱུས་པ་སྟེ་ལྔའོ། །དེའི་དང་པོ་མེར་མེར་པོ་མི་བསྐྱོད་པ་དང་
སྦྱོར། ལྟར་ལྟར་པོ་རིན་འབྱུང་དང་སྦྱོར། གོར་གོར་པོ་འོད་དཔག་མེད་དང་སྦྱོར།
༡༽ བོད་དཔེ་རྙིང་པ་ ༢༩ བ་ པ་ ལས། ཞེས་པ་མེད།



68
གསང་འདུས་བསྐྱེད་རྫོགས།
མཁྲང་འགྱུར་དོན་གྲུབ་དང་སྦྱོར། རྐང་ལག་འགྱུས་པ་རྣམ་སྣང་དང་སྦྱོར། ཁམས་
དམར་པོའི་སྒོ་ནས་མངལ་འཕེལ་བའི་རིམ་པ་ནི། ཞུ་བ་དམར་པོ། གོང་བུ་དང་མཁྲང་
འགྱུར། ཡང་དག་པར་འདྲེས་པ་དང་ལྔ། དེའི་དང་པོ་ཞུ་བ་མི་བསྐྱོད་པ་དང་སྦྱོར།
དམར་པོ་འོད་དཔག་མེད་དང་སྦྱོར། གོང་བུ་རིན་འབྱུང་དང་སྦྱོར། མཁྲང་འགྱུར་
དོན་གྲུབ་དང་སྦྱོར། ཡང་དག་པར་འདྲེས་པ་རྣམ་སྣང་དང་སྦྱོར། ཁམས་དཀར་པོ་
དེ་ལས་ཁུ་བ་རྐང་རུས་པ་གསུམ་སྟེ། ཕ་ལས་ཐོབ་པའི་མཛོད་གསུམ་དང་། དམར་
པོ་དེ་ལས་ཤ་ལྤགས་པ་ཁྲག་གསུམ་སྟེ། མ་ལས་ཐོབ་པའི་མཛོད་གསུམ་འབྱུང་། དེའི་
འོག་ཏུ་སྐྲ་དང་སེན་མོ་དང་བ་སྤུ་ལ་སོགས་པ་དབང་པོ་གཟུགས་ཅན་པ་རྣམས་དང་།
ཕོ་མོའི་མཚན་མ་རྣམས་དང་། ཁ་ནས་འབྱུང་བའི་དབུགས་རླུང་དང༌། བྱེད་པ་ལྕེ་
རྐན་ལ་སོགས་པའི་ངག་གི་གནས་བརྒྱད། ཡིད་ཤེས་ཡུལ་ལ་གཡོ་བའི་དྲན་པ་རྫོགས་
པ་དེ་འབྱུང་། དེ་ལྟར་མངལ་ཆགས་ནས་ཕོར་སྐྱེ་འགྱུར་ཡིན་ན་མའི་གློ་གཡས་སུ་ཁ་
སྒལ་གཞུང་ལ་ཕྱོགས་ཏེ་ཙོག་པུ་དང་། མོར་སྐྱེ་འགྱུར་ཡིན་ན་མའི་གློ་གཡོན་དུ་ཁ་
མདུན་ངོས་སུ་ཕྱོགས་ཏེ་ཙོག་པུར་གནས། གནས་པའི་ཡུན་ཚད་ཀྱང་དགའ་བོ་མངལ་
འཇུག་གི་མདོ་ལས་ཞག་བདུན་ཕྲག་སོ་བརྒྱད་གནས་པར་བཤད། སའི་དངོས་གཞིར་
དེ་ནས་ཞག་བཞི་ལོན་ནས་བཙའ་བར་གསུངས། སྡོམ་འབྱུང་ལས་ཟླ་བ་བཅུ་པ་ལ་ཕྱིར་
འབྱུང་བའི་སེམས་དང་ལྡན་པར་གསུངས། ཐམས་ཅད་ཟླ་བ་རིལ་བུ་དགུ །ངོ་བཅུར་
བྱེད་པ་ལ་མཐུན་པས་དེའི་དབང་དུ་བྱས་ན། མངལ་དུ་ཞག་བདུན་ཕྲག་སོ་བརྒྱད་གནས་
པའི་སོ་དྲུག་པ་ལ་མངལ་དུ་མི་དགའ་ཞིང་ཕྱིར་འབྱུང་བར་འདོད་པའི་བློ་དེ་འབྱུང་། སོ་
བདུན་པ་ལ་མངལ་དུ་དྲི་ང་བ་དང་མི་གཙང་བའི་བློ་དེ་འབྱུང་། སོ་བརྒྱད་པ་ལ་ལས་



60
-
-
་
--
-
གསང་འདུས་བསྐྱེད་རིམ།
ཀྱི་རླུང་ཡན་ལག་ཅེས་བྱ་བས་མངལ་གྱི་སེམས་ཅན་དེ་ཆོས་འབྱུང་གི་སྒོར་ཕྱོགས་པར་
བྱེད། དེ་ནས་ལས་ཀྱི་རླུང་ཁ་འཐུར་དུ་ལྟ་བ་ཞེས་བྱ་བས་མགོ་མཇུག་བསྒྱུར་ཏེ། ཕྱི་
རོལ་ཏུ་བཙས་ཏེ་ཐ་མལ་པའི་མིག་ཤེས་ཀྱི་ཡུལ་དུ་གྱུར་ཅིང་མིང་འདོགས་པ་སོགས་
བྱེད་དོ། །དེ་ལ་ཡང་བྱིས་པ་གཞོན་ནུ་དར་བབ། དར་ཡོལ། རྒན་པོའི་གནས་སྐབས་
དང་ལྔ་ཡོད་དོ། །གཉིས་པ་དེ་དང་མཐུན་པར་བསྒོམ་པ་ལ་ལྔ། ཆོས་མཐུན་སྦྱོར་བ་
དང་། དང་པོའི་མགོན་པོ་སྤྲུལ་སྐུ་རྡོར་སེམས་སུ་བསྒྱུར་བ་དངོས་དང་། དེ་ལ་ལུས་
དཀྱིལ་དགོད་པའི་ཚུལ་དང་། སྐུ་གསུང་ཐུགས་བྱིན་གྱིས་བརླབས་པ་དང༌། སེམས་
དཔའ་གསུམ་བརྩེགས་བྱས་ཏེ་རིགས་བདག་གིས་རྒྱས་གདབ་པའོ། །དང་པོ་ནི། རྣམ་
གཞག་ལས། གཞུང་འདིས་བསྐྱེད་པའི་རིམ་པ་སྒོམ་པ་པོས། རྣལ་འབྱོར་བཞི་ལས་
གྲུབ་པ་ནི་བདག་པོ་ཡིན་ནོ་ཞེས་སྔགས་པས་ང་རྒྱལ་བསྒོམ་པར་བྱའོ། །ཞེས་ཆོས་མཐུན་
སྦྱོར་བར་གསུངས། དེའི་ཚུལ་ནི། གཞི་ལ་སྦྱར་ན། རང་བཞིན་གྱི་གནས་ནས་དེ་
བཞིན་གཤེགས་པ་ཡབ་ཡུམ་སེམས་ཅན་གདུལ་བའི་ཕྱིར་དུ་སྙོམས་པར་ཞུགས་ཞེས་པ་
ནི༑ གཞི་ལ་ཕོ་མོ་གཉིས་ཉལ་པོ་བྱེད་པ་དང་ཆོས་མཐུན། བྱང་ཆུབ་ཀྱི་སེམས་ལས་
གྲུབ་པའི་མི་བསྐྱོད་པས་ནམ་མཁའི་ཁམས་ཐམས་ཅད་ཁྱབ་པར་བྱས་ཞེས་པ་ནི། ཕོ་
མོ་གཉིས་ཀྱི་རྩ་ནང་སོ་སོར་”ཀུརྗེ་ལྟ་བུའི་བྱང་ཆུབ་ཀྱི་སེམས་ཀྱིས་གང་བ་དང་ཆོས་མཐུན།
མི་བསྐྱོད་པ་ཐམས་ཅད་གཞལ་ཡས་ཁང་གི་ནང་དུ་འདྲེས་པ་ཞེས་པ་ནི། ཁམས་དཀར་
དམར་མའི་གསང་གནས་སུ་གཅིག་ཏུ་འདྲེས་པ་དང་ཆོས་མཐུན། སེམས་ཅན་ཐམས་
ཅད་ལ་བྱིན་གྱིས་བརླབས་པས་ཟག་པ་མེད་པའི་བདེ་བ་དང་ཡིད་བདེ་བ་ཐོབ་པར་གྱུར་
༡༽ བོད་དཔེ་རྙིང་པ་ ༤༠ བ་ ལས། སོ་



70
གསང་འདུས་བསྐྱེད་རྫོགས།
པ་ནི། ཕ་མ་གཉིས་བདེ་བས་ཚིམ་པ་དང་ཆོས་མཐུན། དང་པོའི་མགོན་པོ་མི་བསྐྱོད་
པ་ལ་ཞུགས་ཏེ། སྤྲུལ་སྐུ་རྡོར་སེམས་སུ་བསྒྱུར་བ་ནི། བར་དོའི་རྣམ་ཤེས་མའི་མངལ་
དུ་ཁུ་ཁྲག་འདྲེས་པའི་དབུས་སུ་ཞུགས་ཏེ་སྐྱེ་སྲིད་བླངས་པ་དང་ཆོས་མཐུན། སྤྲུལ་སྐུ་
རྡོར་སེམས་ཀྱི་ལུས་ལ་བཀོད་པའི་གཤེགས་པ་གཤེགས་མ། སེམས་དཔའ་སེམས་མ་
ཁྲོ་བོ་རྣམས་མངལ་གྱི་སེམས་ཅན་དེའི་ཕུང་པོ་ཁམས་དབང་པོ་ཡུལ་ཡན་ལག་རྣམས་
དང་ཆོས་མཐུན། སྐུ་བྱིན་རླབས་ནི་མངལ་གྱི་སེམས་ཅན་དེའི་ལུས་དང་ཆོས་མཐུན།
གསུང་བྱིན་རླབས་ནི་མངལ་གྱི་སེམས་ཅན་དེའི་ངག་གི་གནས་བརྒྱད་དང་ཆོས་མཐུན།
ཐུགས་བྱིན་རླབས་ནི་མངལ་གྱི་སེམས་ཅན་དེའི་ཡིད་ཤེས་ཡུལ་ལ་གཡོ་བའི་དྲན་པ་རྫོགས་
པ་དང་ཆོས་མཐུན། དམ་ཚིག་སེམས་དཔའ་ནི་མངལ་གྱི་སེམས་ཅན་དེའི་རགས་པ་
གནས་སྐབས་པའི་ལུས་དང་ཆོས་མཐུན། ཡེ་ཤེས་སེམས་དཔའ་དང་ཏིང་ངེ་འཛིན་
སེམས་དཔའ་གཉིས་ནི་མངལ་གྱི་སེམས་ཅན་དེའི་ཕྲ་བ་གཉུག་མའི་ལུས་དང་ཆོས་མཐུན།
སྤྲུལ་སྐུ་རྡོར་སེམས་ལ་རིགས་བདག་གིས་རྒྱས་གདབ་པ་ནི་མངལ་ནས་ཕྱི་རོལ་ཏུ་བཙས་
ཏེ་ཐ་མལ་པའི་མིག་ཤེས་ཀྱིས་མིང་འདོགས་པ་སོགས་དང་ཆོས་མཐུན། དེ་ལྟར་ན་
ཡེ་ཤེས་ཀྱི་ས་བསྒོམ་པ་ནས་རིགས་བདག་གིས་རྒྱས་གདབ་པའི་བར་སྦྱང་གཞི་དང་ཆོས་
མཐུན་སྦྱོར་བ་ཡིན་གྱི། གནས་ཀྱི་དེ་ཉིད་ནས་སྲུང་འཁོར་གྱི་བར་ནི་སྒྲུབ་ཐབས་དངོས་
ཀྱི་སྔོན་འགྲོ་ཡིན་པས་སྦྱང་གཞི་དང་མི་སྦྱོར། རིག་མ་འདུ་བྱ་བ་ནས་དངོས་གྲུབ་འབྲིང་
བསྒྲུབ་པའི་བར་ནི་འབྲས་དུས་དང་སྦྱོར་གྱི། སྦྱང་གཞི་དང་མི་སྦྱོར་ཏེ། དེའི་རྒྱུ་མཚན་
ནི་སྒྲུབ་ཐབས་ཀྱི་དོན་ལ་གང་དུ་འཚང་རྒྱ་བའི་གནས་ལྷག་མོས་ཀྱི་རྟེན་གཞལ་ཡས་ཁང་།
དེར་འཚང་རྒྱ་བའི་ལྷག་མོས་ཀྱི་ལྷའི་འཁོར་ལོ་བསྒོམ་པ། གང་གི་ངོ་བོར་འཚང་རྒྱ་



71
གསང་འདུས་བསྐྱེད་རིམ།
བའི་རྟེན་ལྷག་མོས་འོད་གསལ་དུ་བསྡུས་པའི་ཆོས་སྐུ། མངོན་བྱང་ལྔ་ལས་དང་པོའི་
མགོན་པོ་བསྐྱེད་པའི་ལོངས་སྐུ་དེ་སྤྲུལ་སྐུར་བསྒྱུར་བའི་སྤྲུལ་སྐུ་སྟེ། དེ་བཞིས་མ་དག་
པའི་སྣོད་དང་མ་དག་པའི་བཅུད་ཀྱི་སྐྱེ་ཤི་བར་དོ་གསུམ་ཡིད་ངོར་སྦྱོང་ནུས་ཤིང་། སྦྱང་
གཞི་བཞི་པོ་དེར་མ་གཏོགས་པའི་ཟུར་པ་མེད་པའི་གནད་ཀྱིས་སོ། །མངལ་གྱི་གནས་
སྐབས་སུ་ཐིག་ལེ་དཀར་དམར་གཉིས་སུ་གསུངས་པ་ནི། སྤྲུལ་སྐུ་རྡོར་སེམས་ཀྱི་ལུས་
ལ་བཀོད་པའི་ལྷ་རྣམས་ཕོ་མོའི་རྣམ་པ་གཉིས་སུ་འདུ་བར་རྟོགས་པའི་ཕྱིར་དུ་ཡིན་ནོ།།
མངལ་གྱི་གནས་སྐབས་ལྔ་རིགས་ལྔ་དང་སྦྱར་བ་ནི། སྤྲུལ་སྐུ་རྡོ་རྗེ་སེམས་དཔའི་ལུས་
ལ་བཀོད་པའི་ལྷ་རྣམས་རིགས་ལྔར་འདུ་བ་རྟོགས་པའི་ཕྱིར་དུ་ཡིན་ནོ། །མངལ་གྱི་
གནས་སྐབས་ལྔའི་ཐོག་མ་མེར་མེར་པོ་མི་བསྐྱོད་པ་དང་སྦྱོར་བ་ནི། དང་པོའི་མགོན་
པོ་ཐོག་མར་གང་ལ་འཇུག་པའི་གཞི་མི་བསྐྱོད་པ་ལ་བྱེད་དགོས་པ་རྟོགས་པའི་ཕྱིར་དུ་
ཡིན་ནོ། །རིམ་པ་གཉིས་པ་དང་འབྲས་བུ་ལ་སྦྱར་ན། དང་པོའི་མགོན་པོ་སྤྲུལ་སྐུ་རྡོ་
རྗེ་སེམས་དཔར་བསྒྱུར་བ་ནི། སྒྱུ་ལུས་དངོས་དང་རྗེས་སུ་མཐུན་པ་རྣམས་ཀྱིས་རགས་
པའི་སྤྲུལ་སྐུ་འཛིན་པ་དང་། ལོངས་སྐུ་སྤྲུལ་སྐུ་འཛིན་པ་རྣམས་དང་ཆོས་མཐུན། ལུས་
དཀྱིལ་བསྒོམ་པ་ནི་དག་མ་དག་གི་སྒྱུ་ལུས་ཐོབ་ནས་དང་འབྲས་བུའི་སྐབས་སུ་ལུས་ལ་
ལྷ་དངོས་གནས་ལ་འགྲུབ་པ་དང་ཆོས་མཐུན། སྐུ་གསུང་ཐུགས་བྱིན་བརླབ་ནི། དེ་
རྣམས་ཀྱི་སྐུ་གསུང་ཐུགས་ཀྱི་རྡོ་རྗེ་གསུམ་དང་ཆོས་མཐུན། དམ་ཚིག་སེམས་དཔའ་
ནི༑ དག་མ་དག་གི་སྒྱུ་ལུས་པས་རགས་པའི་སྤྲུལ་སྐུ་བཟུང་བའི་རྟེན་དང་ཆོས་མཐུན།
ཡེ་ཤེས་སེམས་དཔའ་ནི་རྟེན་དེའི་ནང་ན་གནས་པའི་དག་མ་དག་གི་སྒྱུ་མའི་སྐུ་དང་ཆོས་
མཐུན། ཏིང་ངེ་འཛིན་སེམས་དཔའ་ནི། དེའི་ཐུགས་དང་ཆོས་མཐུན། རྟེན་རྡོ་རྗེ་



12.
གསང་འདུས་བསྐྱེད་རྫོགས།
དང་ཧཱུཾ་ཁ་དོག་སྔོན་པོར་བྱེད་པས་ནི། སྒྱུ་ལུས་པའི་ཐུགས་བདེ་ཆེན་གྱི་ཡེ་ཤེས་གཞན་
དུ་མི་འགྱུར་བ་དེ་མཚོན། རྡོ་རྗེ་རྩེ་ལྔ་པར་བྱེད་པ་དང་། ཧཱུྃ་ལ་ཆ་ཤས་ལྔར་ཕྱེ་བའི་
ཐུགས་བདེ་ཆེན་ཡེ་ཤེས་ལས་ཕྱེ་བའི་ཡེ་ཤེས་ལྔ་མཚོན། གཉིས་པ་དེ་སྤྲུལ་སྐུ་རྡོར་སེམས་
སུ་བསྒྱུར་ཚུལ་དངོས་ནི། མདོར་བྱས་ལས། མི་བསྐྱོད་པ་ནི་རྗེས་ཞུགས་པས། །ཞལ་
གསུམ་ཕྱག་དྲུག་འབར་བ་དང་། །ཨིནྡྲ་ནཱི་ལའི་འོད་འབར་བའི། །རྡོ་རྗེ་སེམས་དཔའ་
རྣམ་པར་བསྒོམ། །ཞེས་དང་པོའི་མགོན་པོ་སྤྲུལ་སྐུ་རྡོར་སེམས་སུ་བསྒྱུར་བའི་ཚུལ་
ཙམ་ཞིག་གསུངས། དེའི་དོན་ལ་ནག་པོ་དམ་ཚིག་རྡོ་རྗེ་དང་། རྗེ་འགོས་ལུགས་པ་
རྣམས་ཀྱིས་རང་དང་པོའི་མགོན་པོར་གསལ་བའི་ཐུགས་ཀ་ནས་མི་བསྐྱོད་པ་སྤྲོས།
མཛད་པ་མཛད། སླར་བྱོན་ནས་རང་ལ་ཐིམ་པས་སྤྲུལ་སྐུ་རྡོར་སེམས་སུ་བསྒྱུར་བར་
བཞེད། དེ་ནི་མི་འཐད་དེ། དང་པོའི་མགོན་པོ་སྤྲུལ་སྐུ་རྡོར་སེམས་སུ་བསྒྱུར་བ་འདི་
བར་དོ་མའི་མངལ་དུ་སྐྱེ་བ་ལེན་པ་དང་རྣམ་པ་ཆོས་མཐུན་པ་ཡིན་ལ། བར་དོ་ཁུ་ཁྲག་
གི་དབུས་སུ་ཕར་འཇུག་པ་ཡིན་གྱི། ཁུ་ཁྲག་བར་དོ་ལ་ཚུར་འཇུག་པ་མིན་པས་སོ། །དེས་
ན་རང་བཞིན་གྱི་གནས་ནས་སྤྲུལ་སྐུའི་ཞིང་ཁམས་གྲངས་མེད་པ་རྣམས་སུ་དེ་བཞིན་
གཤེགས་པ་ཡབ་ཡུམ་སྙོམས་པར་ཞུགས་པའི་བྱང་སེམས་ལས་གྲུབ་པའི་མི་བསྐྱོད་པ་
བཞིན་ལག་གི་རྣམ་པ་ཅན་ལ་རང་དང་པོའི་མགོན་པོ་རང་གནས་ནས་མ་གཡོས་པར་
ཞུགས་ནས་སྤྲུལ་སྐུར་བསྒྱུར་པ་ཡིན། དེ་ལྟར་ན་གཞུང་ཡང་། མི་བསྐྱོད་པ་ནི་རྗེས་
ཞུགས་པས། །ཞེས་པ་འགྱུར་སྐྱོན་ཡིན་པས། མི་བསྐྱོད་པ་ལ་རྗེས་ཞུགས་པ། །ཞེས་
དོན་གྱིས་ཐོབ་བོ། །འོ་ན་སྲུང་འཁོར་གྱི་སྐབས་སུ་རྡོ་རྗེ་འཆང་དཀར་པོ་ལ་མི་བསྐྱོད་
༡༽ བས་ ཡིན་ནམ་བརྟག་གོ།



73
གསང་འདུས་བསྐྱེད་རིམ།
པ་ཞུགས་པ་དང་། འོག་ཏུ་རྡོར་སེམས་སྔོན་པོ་ལ་མི་བསྐྱོད་པ་ཞུགས་པས་ཞེ་སྡང་རྡོ་
རྗེར་བསྒྱུར་བ་དང་། སྐབས་འདིར་མི་བསྐྱོད་པ་ལ་དང་པོའི་མགོན་པོ་ཞུགས་པས་རྡོར་
སེམས་ཞི་བར་འགྱུར་བ་ཇི་ལྟར་ཡིན་ཞེ་ན། དེ་ནི་འཕེན་པའི་དབང་གིས་ཡིན་ཏེ། ཐོག་
མཐའ་གཉིས་ཁྲོ་བོ་དབྱུང་བ་དང་། སེམས་ཅན་གྱི་ཞེ་སྡང་འདུལ་བའི་ཕྱིར་དུ་ཁྲོ་བོར་
ལྡང་སྙམ་པའི་འཕེན་པ་དང་། འདིར་སྐྱེ་སྲིད་སྦྱོང་བའི་ཕྱིར་དུ་སྤྲུལ་སྐུ་རྡོར་སེམས་
སུ་ལྡང་སྙམ་པའི་འཕེན་པ་ཙམ་ཡོད་པས་སོ། །གསུམ་པ་དེ་ལ་ལུས་དཀྱིལ་དགོད་པའི་
ཚུལ་ལ་གཉིས། ལུས་རྟེན་གྱི་དཀྱིལ་འཁོར་དུ་བསྒོམ་པའི་ལུས་དཀྱིལ་དང་། ཕུང་
སོགས་བརྟེན་པ་ལྷར་བསྒོམ་པའི་ལུས་དཀྱིལ་ལོ། །དང་པོ་ནི། རྣམ་གཞག་ལས། ཚངས་
པའི་ཐིག་ནས་ཡང་དག་བརྩམ། །གྲུབ་བཞི་པ་རུ་རྣམ་པར་དབྱེ། །གཞལ་ཡས་ཁང་
ལྟར་སྣང་བ་ཡི། །རྣལ་འབྱོར་པ་ཡི་སྐུའི་དཀྱིལ་འཁོར། །ཞེས་གསུངས་པ་དང་། རྡོ་
རྗེ་འཕྲེང་བ་ལས། ལུས་ནི་གཞལ་ཡས་ཁང་དུ་གྱུར། ཞེས་སོགས་གསུངས་པས། ལུས་
རྟེན་གཞལ་ཡས་ཁང་དུ་བསྒོམ་པའི་ལུས་དཀྱིལ་ངེས་པར་དགོས་སོ། །དེ་ཡང་ལུས་
གཞལ་ཡས་ཁང་གྲུབ་བཞི་སྒོ་བཞི་པའི་ངོ་བོར་མོས་པ་ཙམ་གྱིས་མི་ཆོག་པར་སྒྲུབ་ཐབས་
ལས་འབྱུང་བ་བཞིན་རང་གི་ལུས་ཀྱི་བདུན་རྒྱབ་ཅེས་པ་ནས། ལུས་ཀྱི་ཆ་སོ་སོ་ཡང་
གཞལ་ཡས་ཁང་གི་ཆ་སོ་སོར་གྱུར་ཞེས་པའི་བར་ཞིབ་ཏུ་བསྒོམ་མོ། །འོ་ན་ལུས་གཞལ་
ཡས་ཁང་དུ་བསྒོམ་པ་སྟོན་པའི་སྐབས་སུ་དབང་ཤེས་དང་ཡིད་ཤེས་རྣམས་གཞལ་ཡས་
ཁང་གི་ཆ་རེ་རེ་བསྒོམ་པར་གསུངས་པ་ཇི་ལྟར་ཡིན་ཞེ་ན། ལུས་ཀྱི་སྐད་དོད་ཀཱ་ཡ་
ཞེས་པ་བསགས་པ་ལ་ཡང་འཇུག་པས་དབང་ཤེས་དང་ཡིད་ཤེས་རྣམས་སྐད་ཅིག་སྔ་
ཕྱི་དུ་མ་བསགས་པ་ན་ལུས་ཞེས་སྒྲ་བཤད་པའི་གཞི་ཡིན་པས་སྐྱོན་མེད་དོ། །དེ་ལྟར་



སྐྱེ
གསང་འདུས་བསྐྱེད་རྫོགས། ༡.
ནའང་སྔར་བསྐྱེད་ཟིན་པའི་ཕྱིའི་གཞལ་ཡས་ཁང་གི་དབུས་སུ་རང་སྤྲུལ་སྐུ་རྡོར་སེམས་
ཀྱི་ང་རྒྱལ་དང་ལྡན་པའི་སྒོ་ནས་ལུས་རྟེན་དཀྱིལ་འཁོར་དུ་བསྒོམ་པའི་ཚེ། ཕྱི་དཀྱིལ་
གྱི་གཞལ་ཡས་ཁང་གི་སྣང་བ་བསྡུས་ནས། ལུས་དཀྱིལ་གྱི་གཞལ་ཡས་ཁང་བསྒོམ་
པའང་མིན། བྲེ་ནང་དུ་བྲེ་བཅུག་པའི་ཚུལ་གྱིས་བསྒོམ་པའང་མིན་གྱི། འོ་ན་ཇི་ལྟར་
བྱེད་པ་ཡིན་ཞེ་ན། ཕྱི་དཀྱིལ་གྱི་གཞལ་ཡས་ཁང་གི་རིགས་རྒྱུན་གྱི་སྟེང་ནས་བསྒོམ་
པ་ཡིན་ཏེ། དེའི་ཚུལ་ནི། དཔེར་ན་སྣམ་བུ་སྐད་ཅིག་དང་པོས་ཉེར་ལེན་དང་། རྒྱ་
སྐག་སྐད་ཅིག་དང་པོས་ལྷན་ཅིག་བྱེད་རྐྱེན་བྱས་པ་ལས་སྣམ་བུའི་རིགས་འདྲ་ཕྱི་མ་
ཚོན་ཅན་དུ་འགྱུར་བ་བཞིན་དུ་ཕྱི་དཀྱིལ་སྐད་ཅིག་དང་པོའི་རིགས་འདྲས་ཉེར་ལེན་དང་།
ལུས་ཀྱི་ཆ་དེ་དང་དེ་གཞལ་ཡས་ཁང་གི་ཆ་དེ་དང་དེར་གྱུར་སྙམ་པའི་འཕེན་པས་ལྷན་
ཅིག་བྱེད་རྐྱེན་བྱས་པ་ལས། ལུས་ཀྱི་རིགས་འདྲ་ཕྱི་མ་ལུས་དཀྱིལ་གྱི་གཞལ་ཡས་ཁང་
དུ་འགྱུར་བ་ཡིན་ནོ། །གཉིས་པ་ཕུང་སོགས་བརྟེན་པ་ལྷར་བསྒོམ་པའི་ལུས་དཀྱིལ་བཤད་
པ་ལ། འོ་ན་ལུས་དཀྱིལ་གྱི་བརྟེན་པ་ལྷ་བསྒོམ་པའི་ཚུལ་ཇི་ལྟར་ཡིན་ཞེ་ན། དེ་ཡང་
ལུས་དཀྱིལ་གྱི་གཞལ་ཡས་ཁང་གི་ནང་དུ་བསྒོམ་པའི་ལྷ་ཡིན་པ་ཙམ་གྱིས་ལུས་དཀྱིལ་
གྱི་ལྷར་མི་འགྱུར་ཏེ། སྤྲུལ་སྐུ་རྡོར་སེམས་ལུས་དཀྱིལ་གྱི་ལྷ་མ་ཡིན་པའི་ཕྱིར་དང་།
ལུས་དཀྱིལ་གྱི་ལྷ་དང་ལུས་དཀྱིལ་གྱི་གཞལ་ཡས་ཁང་ལ་འགོད་པའི་ལྷ་གཉིས་འགལ་
བའི་ཕྱིར་རོ། །བདག་གི་དགེ་བའི་བཤེས་གཉེན་ཁ་ཅིག །ལུས་དཀྱིལ་གྱི་ལྷ་རྣམས་
ལུས་དཀྱིལ་གྱི་གཞལ་ཡས་ཁང་ལ་འགོད་པར་བཞེད་དོ། །ལུས་ལ་བཀོད་པའི་ལྷ་ཡིན་
པ་ཙམ་གྱིས་ལུས་དཀྱིལ་གྱི་ལྷར་མི་འགྱུར་ཏེ། དེ་ནི་རྒྱུད་སྡེ་འོག་མ་གསུམ་ལ་ཡང་
༡༽ བོད་དཔེ་རྙིང་པ་ ༤༣ ན་ ལས། སྐེག་



75
གསང་འདུས་བསྐྱེད་རིམ།
ཡོད་པའི་ཕྱིར་རོ། །རང་གི་ཕུང་སོགས་དང་ངོ་བོ་དབྱེར་མེད་དུ་བསྒོམ་པའི་ལྷ་ཡིན་
པ་ཙམ་གྱིས་ལུས་དཀྱིལ་གྱི་ལྷར་མི་འགྱུར་ཏེ། དེ་ནི་ལྷག་མོས་ལུས་ལ་བསྡུ་བ་ལ་ཡང་
ཡོད་པའི་ཕྱིར། དེས་ན་རང་གི་ལུས་ཀྱི་ཕུང་སོགས་དེ་དང་དེར་ཡོངས་སུ་གྱུར་པ་ལས་
ལྷ་དེ་དང་དེར་བསྐྱེད་ནས་ལུས་དཀྱིལ་གྱི་ལྷར་བསྒོམ་པ་ཡིན་ནོ། །སྒྲུབ་ཐབས་ལས་
ནི༔ ཕུང་སོགས་དང་ས་བོན་ངོ་བོ་དབྱེར་མེད་དུ་བྱས་ནས་ལྷ་བསྐྱེད་པར་གསུངས་སོ།།
དེ་ཡང་རྣམ་སྣང་སྤྱི་བོར་བསྒོམ་པ་ནི། དེའི་སྦྱང་གཞི་གཟུགས་ཕུང་གི་གཙོ་བོ་ཁམས་
དཀར་པོ་སྤྱི་བོར་གནས་པའི་ཆ་ནས་ཡིན་ནོ། །འོད་དཔག་མེད་མགྲིན་པར་བསྒོམ་པ་
ནི༑ དེའི་སྦྱང་གཞི་འདུ་ཤེས་ཀྱི་ཕུང་པོ་མགྲིན་པར་གནས་པའི་ཆ་ནས་ཡིན། མི་བསྐྱོད་
པ་སྙིང་གར་བསྒོམ་པ་ནི། དེའི་སྦྱང་གཞི་ཡིད་ཀྱི་རྣམ་ཤེས་སྙིང་གར་གནས་པའི་ཆ་
ནས་ཡིན། རིན་འབྱུང་ལྟེ་བར་བསྒོམ་པ་ནི་དེའི་སྦྱང་གཞི་ཚོར་བ་བདེ་བ་གཙོ་བོར་དྲོད་
ལ་བརྟེན་ནས་སྐྱེ་ཞིང་། དྲོད་ཀྱི་གཙོ་བོ་གཏུམ་མོ་ལྟེ་བར་གནས་པའི་ཆ་ནས་ཡིན། དོན་
གྲུབ་ལྟེ་བ་མན་ཆད་དུ་བསྒོམ་པ་ནི། དེའི་སྦྱང་གཞི་ལྡན་མིན་འདུ་བྱེད་ལུས་ཀྱི་སྨད་
ནས་བྱུང་སྟེ། ཡན་ལག་ཐམས་ཅད་ལ་ཁྱབ་པར་བྱེད་པའི་ཆ་ནས་ཡིན། སྤྱན་མ་ལྟེ་
བར་བསྒོམ་པ་ནི། དེའི་སྦྱང་གཞི་ས་ཁམས་ལུས་ཀྱི་སྲ་བའི་ཆ་ཐོག་མར་ལྟེ་བར་ཆགས་
པའི་ཆ་ནས་ཡིན། མཱ་མ་ཀི་སྙིང་ཁར་བསྒོམ་པ་ནི། དེའི་སྦྱང་གཞི་ཆུ་ཁམས་བྱང་
སེམས་དཀར་དམར་སྙིང་ག་ནས་ཆགས་པའི་ཆ་ནས་ཡིན། གོས་དཀར་མོ་མགྲིན་པར་
བསྒོམ་པ་ནི། དེའི་སྦྱང་གཞི་མེ་ཁམས་ལུས་ལ་འགྲེམས་པ་ཐོག་མར་མགྲིན་པ་ནས་
འབྱུང་བའི་ཆ་ནས་ཡིན། སྒྲོལ་མ་སྤྱི་བོར་བསྒོམ་པ་ནི། དེའི་སྦྱང་གཞི་རླུང་ཐམས་
ཅད་ལུས་ལ་འགྲེམས་པ་སྤྱི་བོ་ནས་འབྱུང་བའི་ཆ་ནས་ཡིན། བྱམས་པ་སྤྱི་གཙུག་ཏུ་



76
གསང་འདུས་བསྐྱེད་རྫོགས།
བསྒོམ་པ་ནི། དེའི་སྦྱང་གཞི་རྩ་རྒྱུས་ཐམས་ཅད་སྤྱི་བོའི་རྩ་འདབ་དང་འབྲེལ་བའི་ཆ་
ནས་ཡིན། སྒྲིབ་སེལ་གསང་གནས་སུ་བསྒོམ་པ་ནི། དེའི་སྦྱང་གཞི་དབང་པོ་གཉིས་
སྦྱོར་གྱི་རེག་བྱ་མྱོང་བའི་ལུས་དབང་གསང་གནས་ན་གནས་པའི་ཆ་ནས་ཡིན། གཞན་
རྣམས་ནི་གོ་སླའོ། །དེ་ལྟར་ལུས་དཀྱིལ་གྱི་ལྷ་རྣམས་ལ་དང་པོར་གསལ་སྣང་། དེ་
ནས་ང་རྒྱལ་རྣམ་སྣང་ལ་སོགས་པའི་འཁོར་རྣམས་གཙོ་བོ་མི་བསྐྱོད་པའི་སྐུའི་ཆ་ཤས་
དང་། གཙོ་འཁོར་ཐམས་ཅད་རྒྱུད་གཅིག་པ་དང༌། བདེ་སྟོང་དབྱེར་མེད་ཀྱི་རྣམ་
རོལ་ཏུ་ལྟ་བ་ལ་སོགས་པ་ལ་སློབ་པ་ཡིན་ནོ། །ལུས་དཀྱིལ་བསྒོམ་ཚུལ་ཞིབ་པར་ནི་
མན་ངག་ལས་ཤེས་པར་བྱའོ། །འདི་དང་དྲིལ་བུ་ལུས་དཀྱིལ་གཉིས། ལུས་དཀྱིལ་
མཚན་ཉིད་པར་མཚུངས་ཀྱང་། དེ་གཉིས་ལ་བརྟེན་ནས་དབང་བསྐུར་དུ་རུང་མི་རུང་
འོང་བ་ནི། དྲིལ་བུ་ལུས་དཀྱིལ་ལ་སྦྱང་གཞི་སྐྱེ་ཤི་བར་དོ་གསུམ་སྐུ་གསུམ་དུ་འཁྱེར་
བའི་ལམ་ཁྱེར་ཚང་ཞིང་། དེ་ལ་བརྟེན་ནས་དབང་བསྐུར་བའི་ཚད་ལྡན་གྱི་གཞུང་ཡོད།
འདིའི་ལུས་དཀྱིལ་ལ་དེ་མ་ཚང་ཞིང་། དབང་བསྐུར་རུང་བའི་ཚད་ལྡན་གྱི་གཞུང་
མེད་པས་སོ། །བཞི་པ་སྐུ་གསུང་ཐུགས་བྱིན་གྱིས་བརླབ་པ་ནི། རང་སྤྲུལ་སྐུ་རྡོ་རྗེ་སེམས་
དཔའི་སྤྱི་བོར་ཟླ་བའི་དཀྱིལ་འཁོར་ཡོངས་སུ་རྫོགས་པའི་ལྟེ་བར་ཨོཾ་དཀར་པོ། ལྕེའི་
དབུས་སུ་པདྨ་དམར་པོ་འདབ་མ་བརྒྱད་པའི་ལྟེ་བར་ཨཱཿདམར་པོ། སྙིང་གར་ཉི་མའི་
དཀྱིལ་འཁོར་གྱི་ལྟེ་བར་ཧཱུྃ་སྔོན་པོ་གསུམ་གྱི་འོད་ཟེར་ལྔའི་རྩེ་མོ་ལས། སྤྱན་མ། གོས་
དཀར་མོ། མཱ་མ་ཀིའི་ཚོགས་དཔག་ཏུ་མེད་པ་སྤྲོས་ཏེ། སྐད་ཅིག་གིས་སྐུ་རྡོ་རྗེ་རྣམ་
སྣང་དང་། གསུང་རྡོ་རྗེ་འོད་དཔག་མེད་དང་། ཐུགས་རྡོ་རྗེ་མི་བསྐྱོད་པའི་ཚོགས་
ཀྱི་ཡེ་ཤེས་པ་སྤྱན་དྲངས། ཚིགས་སུ་བཅད་པ་གཉིས་གཉིས་ཀྱིས་གསོལ་བ་བཏབ་པས་



གསང་འདུས་བསྐྱེད་རིམ།
ཡབ་ཡུམ་སྙོམས་པར་ཞུགས་པའི་སྟབས་ཀྱིས་ངོ་བོ་བདེ་བ་ཆེན་པོ་ཡིན་པ་ལ་རྣམ་པ་
འོད་ཟེར་དཀར་དམར་མཐིང་གསུམ་གྱི་རྣམ་པར་ཞུ་བ། རང་གི་སྤྱི་བོ། ལྕེ། སྙིང་
ག་གསུམ་དུ་ཞུགས་པས་ལུས་ངག་ཡིད་གསུམ་བྱིན་གྱིས་བརླབས་ཏེ། རིམ་པ་བཞིན་
སྐུའི་དབང་ཕྱུག །གསུང་གི་དབང་ཕྱུག །ཐུགས་ཀྱི་དབང་ཕྱུག་གསུམ་ཐོབ་པར་མོས་
ཏེ༑ བརྟན་བྱེད་དུ། སངས་རྒྱས་ཀུན་གྱི་སྐུ་གང་ཡིན། །ཞེས་སོགས་ཚིགས་སུ་བཅད་
པ་གསུམ་བརྗོད། དེ་ནས་སྐུ་གསུང་ཐུགས་བྱིན་བརླབས་ཀྱི་སྔགས་ཚན་པ་གསུམ་བརྗོད།
དེ་བཞིན་གཤེགས་པ་ཐམས་ཅད་ཀྱི་སྐུ་རྡོ་རྗེ། གསུང་རྡོ་རྗེ། ཐུགས་རྡོ་རྗེ་གསུམ་གྱི་
རང་བཞིན་གྱི་བདག་ཉིད་དེ་ངའོ་སྙམ་དུ་ང་རྒྱལ་བྱེད་པ་སྟེ། སྐུ་གསུང་ཐུགས་སོ་སོར་
བྱིན་གྱིས་བརླབ་པའོ། །དེ་ནས་སྔགས་བརྗོད་དེ། དེ་བཞིན་གཤེགས་པ་ཐམས་ཅད་
ཀྱི་སྐུ་གསུང་ཐུགས་ཀྱི་རྡོ་རྗེ་གསུམ་དབྱེར་མེད་པའི་རང་བཞིན་གྱི་བདག་ཉིད་དེ་ངའོ་
སྙམ་དུ་ང་རྒྱལ་བྱེད་པ་སྟེ། སྐུ་གསུང་ཐུགས་ཐུན་མོང་དུ་བྱིན་གྱིས་བརླབས་པའོ། །དེ་
ལྟར་ན་སྒྲུབ་ཐབས་ཁ་ཅིག་ལས་སྐུ་གསུང་ཐུགས་བྱིན་རླབས་དང་ཡེ་ཤེས་པ་དགུག་གཞུག་
སོ་སོར་བྱེད་པ་ཡོད་ཀྱང་། འདུས་པ་འཕགས་ལུགས་ལ་སྐུ་གསུང་ཐུགས་སོ་སོར་བྱིན་
རླབས་འདི། ཡེ་ཤེས་པ་དགུག་གཞུག་གི་མཆོག་ཡིན་ཏེ། སྐུ་བྱིན་རླབས་སྐུའི་ཡེ་ཤེས་
པ་དགུག་གཞུག །གསུང་བྱིན་རླབས་གསུང་གི་ཡེ་ཤེས་པ་དགུག་གཞུག །ཐུགས་བྱིན་
རླབས་ཐུགས་ཀྱི་ཡེ་ཤེས་པ་དགུག་གཞུག་གི་མཆོག་ཡིན་པའི་ཕྱིར། ལྔ་པ་སེམས་དཔའ་
གསུམ་བརྩེགས་བྱས་ནས་རིགས་བདག་གིས་རྒྱས་གདབ་ཚུལ་ནི། རང་གི་ལུས་ལ་ལུས་
དཀྱིལ་གྱི་ལྷ་རྣམས་བཀོད་དེ། སྐུ་གསུང་ཐུགས་བྱིན་གྱིས་བརླབས་པའི་སྤྲུལ་སྐུ་རྡོར་
སེམས་ཀྱི་ང་རྒྱལ་དང་ལྡན་པ་ནི་དམ་ཚིག་སེམས་དཔའ་འོ། །ཅིའི་ཕྱིར་དམ་ཚིག་སེམས་



གསང་འདུས་བསྐྱེད་རྫོགས།
དཔའ་ཞེས་བྱ་ན། རང་ལྷ་དམ་ཚིག་པར་བསྐྱེད་པ་དེར་ཡེ་ཤེས་པ་རྣམས་འགྲོ་ཞིང་
འདུ་བས་ན་དམ་ཚིག་དང་། གཞན་གྱི་དོན་ལ་སེམས་པས་ན་སེམས་དཔའ་ཞེས་བྱའོ།།
དེ་ནི་སྤྱིར་བཤད་པ་ཡིན་ལ། བྱེ་བྲག་ཏུ་སྤྲུལ་སྐུ་རྡོར་སེམས་འདི་ལ་བཤད་ན། མངོན་
བྱང་ལྔ་རིམ་གྱིས་བསྐྱེད་པ་ལས་མི་འདའ་བས་ན་དམ་ཚིག །གཞན་གྱི་དོན་ལ་སེམས་
པས་ན་སེམས་དཔའ་ཞེས་བྱའོ། །དམ་ཚིག་སེམས་དཔའ་དེའི་ཐུགས་ཀར་པད་ཟླའི་
གདན་ལ། ཡེ་ཤེས་སེམས་དཔའ་སྐུ་མདོག་དམར་པོ་ཞལ་གཅིག་ཕྱག་གཉིས་པ། རྡོ་
རྗེ་དང་དྲིལ་བུ་འཛིན་པ་རང་སྣང་གི་ཤེས་རབ་མ་ལ་འཁྱུད་པ་བསྒོམ་པར་རྡོ་རྗེ་སེམས་
དཔའི་སྒྲུབ་ཐབས་དང་། ཨ་བྷ་ཡ་སོགས་ཀྱི་བཤད་པ་ལྟར་བྱ། ཅིའི་ཕྱིར་ཡེ་ཤེས་
སེམས་དཔའ་ཞེས་བྱ་ན། ཡེ་ཤེས་ཀྱི་རང་བཞིན་དུ་གྱུར་ཅིང་། གཞན་གྱི་དོན་ལ་
སེམས་པས་ན་དེ་སྐད་ཅེས་བྱའོ། །འོ་ན་དམ་ཚིག་སེམས་དཔའ་རང་དང་འདྲ་བའི་ཡེ་
ཤེས་སེམས་དཔའ་བསྒོམ་དགོས་པར་བཤད་པ་མ་ཡིན་ནམ་ཞེ་ན། དེ་ལྟར་བཤད་པ་
རྣམས་ནི། དམ་ཚིག་སེམས་དཔའ་མི་བསྐྱོད་པའི་རིགས་ལ་ཡེ་ཤེས་སེམས་དཔའ་མི་
བསྐྱོད་པའི་རིགས་དང་། དམ་ཚིག་སེམས་དཔའ་རྣམ་སྣང་གི་རིགས་ལ་ཡེ་ཤེས་སེམས་
དཔའ་རྣམ་སྣང་གི་རིགས་སུ་བྱེད་དགོས་པ་སོགས་ཀྱི་དོན་ཡིན་གྱི། སྐུ་མདོག་ཕྱག་
མཚན་སོགས་རྣམ་པ་ཀུན་ཏུ་འདྲ་དགོས་པ་མ་ཡིན་ཏེ། རྡོ་རྗེ་འཇིགས་བྱེད་ཀྱི་ཡེ་ཤེས་
སེམས་དཔའ་འཇམ་དཔལ་སེར་པོ་རལ་གྲི་དང་གླེགས་བམ་འཛིན་པ་དང་། གཤེད་
དམར་གྱི་ཡེ་ཤེས་སེམས་དཔའ་དབྱུག་པ་དཀར་པོ་མི་མགོ་རློན་པ་སེར་པོས་མཚན་པ་
སོགས་དུ་མས་མ་ངེས་པ་ཡིན་ནོ། །དམ་ཚིག་སེམས་དཔའི་ཐུགས་ཀར་རང་རིགས་
༡༽ བོད་དཔེ་རྙིང་པ་ ༤༥ བ་ ལས། ལས་



79
--༔
- --
གསང་འདུས་བསྐྱེད་རིམ།
ཀྱི་ཡེ་ཤེས་སེམས་དཔའ་འགོད་པར་བཤད་པ་ཡང་གཙོ་ཆེ་བའི་དབང་དུ་བྱས་པ་ཡིན་
གྱི༑ དམ་ཚིག་སེམས་དཔའ་མི་བསྐྱོད་པ་ལ་ཡེ་ཤེས་སེམས་དཔའ་རང་དང་འདྲ་བའི་
མི་བསྐྱོད་པ་དང་། རྡོ་རྗེ་འཆང་དམར་པོ་གདམ་ང་ཅན་དང༌། ཚད་ཀྱང་ནས་འབྲུ་
ཙམ་དུ་བསྒོམ་པར་རྗེ་ཉིད་ཀྱིས་གསུངས་སོ། །ཡེ་ཤེས་སེམས་དཔའ་དེའི་ཐུགས་ཀར་
ཟླ་བའི་གདན་ལ་རྡོ་རྗེ་སྔོན་པོ་རྩེ་ལྔ་པའི་ལྟེ་བའི་ནང་དུ་ཏིང་ངེ་འཛིན་སེམས་དཔའ་ཧཱུྃ་
ཡིག་སྔོན་པོ་རྟག་ཏུ་འཆར་བ་མར་མེ་ཆེན་པོ་ལྟ་བུ་མི་ཤེས་པའི་མུན་པ་འཇོམས་པའི་
དོན་དུ་སྣང་བའི་ཕུང་པོ་ལྟ་བུར་བསམ་པར་བྱའོ། །ཅིའི་ཕྱིར་ཏིང་ངེ་འཛིན་སེམས་དཔའ་
ཞེས་བྱ་ན། གནས་དེར་དམིགས་པ་གཏད་དེ་བསྒོམ་པ་ལ་བརྟེན་ནས་བདེ་བ་ཆེན་པོ་
བསྐྱེད་དེ། སྒྲུབ་པ་པོ་ངེས་ལེགས་ལ་སྦྱོར་བས་ན་ཏིང་ངེ་འཛིན་སེམས་དཔའ་ཞེས་བྱའོ།།
དེ་ལྟར་སེམས་དཔའ་གསུམ་བརྩེགས་བྱས་ཏེ། རིགས་བདག་གིས་རྒྱས་གདབ་ཚུལ་ནི་
ལེའུ་བཅུ་གཉིས་པའི། དབུ་རྒྱན་བདག་པོ་འཛིན་པའི་མཆོག །ཅེས་པ་འདིས་བསྟན་
ལ༑ ཇི་ལྟར་བསྒོམ་ན། དེའི་འགྲེལ་པར་གསུངས་པ་ལྟར། དམ་ཚིག་སེམས་དཔའི་
རལ་པའི་ཅོད་པན་ལ་རྡོ་རྗེ་འཆང་ཆེན་པོ་སྐུ་མདོག་དཀར་པོ་ཞལ་གཅིག་ཕྱག་གཉིས་
པ་རྡོ་རྗེ་དང་དྲིལ་བུ་འཛིན་པ། རྡོ་རྗེ་དབྱིངས་ཀྱི་དབང་ཕྱུག་མ་དང་ལྷན་ཅིག་ཁ་སྦྱོར་
གྱི་སྦྱོར་བས་བྱང་ཆུབ་ཀྱི་སེམས་ཀྱི་བདུད་རྩིའི་རྒྱུན་བབས་པས་དམ་ཚིག་སེམས་དཔའ་
དང༌། ཡེ་ཤེས་སེམས་དཔའ་དང་། ཏིང་ངེ་འཛིན་སེམས་དཔའ་གསུམ་ག་མཉེས་
ཤིང་ཚིམ་པར་བསམ་མོ། །འོ་ན་ལྷག་མོས་ཀྱི་གཙོ་བོ་བསྐྱེད་པ། དང་པོའི་མགོན་པོ་
བསྐྱེད་པ། དང་པོའི་མགོན་པོ་སྤྲུལ་སྐུ་རྡོར་སེམས་སུ་བསྒྱུར་བ་ནས། སྐུ་གསུང་ཐུགས་



གསང་འདུས་བསྐྱེད་རྫོགས། 80
ཐུན་མོང་བྱིན་གྱིས་བརླབས་པའི་བར་ལ་རིགས་བདག་གིས་རྒྱས་མ་བཏབ་པས་སྐབས་
འདིར་རིགས་བདག་གིས་རྒྱས་འདེབས་པའི་རྒྱུ་མཚན་ཅི་ཡིན་ཞེ་ན། ལྷག་མོས་ཀྱི་ལྷའི་
འཁོར་ལོ་འགོད་པ་ནས། ཏིང་ངེ་འཛིན་སེམས་དཔའི་བར་ནི་སྤྲུལ་སྐུ་རྡོར་སེམས་གཅིག་
གི་བསྐྱེད་ཆོག་ཡིན་ལ། སྐུ་གསུང་ཐུགས་ཐུན་མོང་དུ་བྱིན་གྱིས་བརླབས་པའི་བར་བསྐྱེད་
ཆོག་མ་རྫོགས་ཤིང་། སེམས་དཔའ་གསུམ་བརྩེགས་བྱས་ནས་བསྐྱེད་ཆོག་རྫོགས་པས།
སྐབས་འདིར་རིགས་བདག་གིས་རྒྱས་གདབ་པ་ཡིན་ནོ། །བཞི་པ་མྱུར་ལམ་བདེ་བ་ཆེན་
པོ་བཤད་པ་ལ་གཉིས། རིག་མ་འདུ་བྱ་ཞིང་བྱིན་གྱིས་བརླབ་པ་དང་། རྗེས་ཆགས་
དང་མཆོད་པའི་ང་རྒྱལ་བྱ་བའོ། །དང་པོ་ནི། མདོར་བྱས་ལས། དེ་ལྟར་སྦྱོར་བ་
ཆེར་བསྐྱེད་ནས། །ཆོ་གའི་སྦྱོར་བ་འདི་ཡིས་ནི། །ཕྱག་རྒྱའི་བསྒྲུབ་པ་བརྩམ་པར་
བྱ༑ ༑ཞེས་སེམས་དཔའི་གསུམ་བརྩེགས་ཅན་གྱི་སྤྲུལ་སྐུ་རྡོར་སེམས་ཀྱི་ང་རྒྱལ་དང་
ལྡན་པས་རིག་མ་འདུ་བྱ་བར་གསུངས། འོ་ན་རིག་མའི་ཕྱག་རྒྱ་དེ་ཇི་ལྟ་བུ་ཡིན་ཞེ་ན།
རིགས་ལྔའི་སྒྲུབ་པ་པོའི་དབང་དུ་བྱས་ན། སྨེ་ཤ་ཅན་གྱི་བུ་མོ། བཙོ་བླག་མཁན་གྱི་
བུ་མོ། གར་མཁན་གྱི་བུ་མོ། ཕྲེང་རྒྱུད་མཁན་གྱི་བུ་མོ། བཟོ་བྱེད་མཁན་གྱི་བུ་མོ་
དང་ལྔ་ཡོད་པའི་ནང་ནས། འདིར་མི་བསྐྱོད་པའི་རིགས་ཀྱི་སྒྲུབ་པ་པོའི་དབང་དུ་མཛད་
ནས། མདོར་བྱས་ལས། གཟུགས་བཟང་གཞོན་པས་བརྒྱན་པ་ཡིས། །སྨེ་ཤ་ཅན་གྱི་
བདག་ཉིད་ཆེ། །བུ་མོ་ཨུད་པལ་མཐིང་གའི་མདོག །མིག་ཡངས་དམ་པ་རྙེད་ནས་
ནི༑ ༑མཉམ་པར་བཞག་ཅིང་ལེགས་པར་བསླབས། །སྒྲུབ་པ་པོ་ལ་ཤིན་ཏུ་གུས། །ཞེས་
གདོལ་པའམ་སྨེ་ཤ་ཅན་གྱི་བུ་མོར་བཤད། དེ་རྣམས་དངོས་ཀྱི་ཕྱག་རྒྱའི་དབང་དུ་
༡༽ བོད་དཔེ་རྙིང་པ་ ༤༦ བ་ ལས་ པར་



81
གསང་འདུས་བསྐྱེད་རིམ།
བྱས་ན། བདག་ཉིད་ཆེ་སྟེ་དད་པ་དང་། བརྩོན་འགྲུས་དང་། དྲན་པ་དང༌། ཤེས་
རབ་དང་ལྡན་པ། ལམ་ཐུན་མོང་བའི་རྒྱུད་སྦྱངས་པ། དབང་ཐོབ་ཅིང་དམ་ཚིག་
དང་སྡོམ་པ་ཚུལ་བཞིན་དུ་བསྲུང་བ། ལྷའི་རྣལ་འབྱོར་བརྟན་པ། འདོད་པའི་སྒྱུ་རྩལ་
དྲུག་ཅུ་རྩ་བཞི་བསྟན་པའི་རྒྱུད་ལ་ལེགས་པར་བསླབས་པ། སྒྲུབ་པ་པོ་ལ་གུས་པ་སོགས་
མཚན་ཉིད་དང་ལྡན་པ་དགོས་སོ། །ཡེ་ཤེས་ཀྱི་ཕྱག་རྒྱ་བྱེད་པ་ལྟར་ན། རང་གི་སྙིང་
ག་ནས་རང་རིགས་ཀྱི་སྨེ་ཤ་ཅན་གྱི་བུ་མོ་ཐ་མལ་པའི་རྣམ་པ་ཅན་ཕྱུང་། ཤཱནྱ་ཏའི་
སྔགས་ཀྱིས་སྟོང་པར་སྦྱངས། སྟོང་པའི་ངང་ལས་ཁཾ་ལས་བྱུང་བའི་རྡོ་རྗེ་ཁཾ་གྱིས་མཚན་
པ༑ དེ་ཡོངས་སུ་གྱུར་པ་ལས་རེག་བྱ་རྡོ་རྗེ་མར་བསྐྱེད་པའི་ཆོ་ག་གསུམ་བསྐྱེད་སྒྲུབ་
ཐབས་བཞིན་བྱས་ནས་ལུས་ལ་ལྷ་རྣམས་འགོད་པར་བྱའོ། །དངོས་ཀྱི་རིག་མ་ཡང་
རེག་བྱ་རྡོ་རྗེ་མར་བསྐྱེད་ཚུལ་གོང་ལྟར་བྱའོ། །ལུས་ལ་ལྷ་འགོད་པའི་ཚུལ་ནི། དངོས་
ཀྱི་རིག་མ་ཡིན་ན། ཡབ་ཀྱི་ལུས་དཀྱིལ་ལྟར་ཡུམ་གྱི་ཕུང་ཁམས་སྐྱེ་མཆེད་དེ་དང་
དེ་ཡོངས་སུ་གྱུར་པ་ལས་རྣམ་སྣང་ལ་སོགས་པའི་ལྷ་རྣམས་བསྐྱེད་པའི་ལུས་དཀྱིལ་མཚན་
ཉིད་པ་འོང་ཞིང་། ཡེ་ཤེས་ཀྱི་ཕྱག་རྒྱ་ལ་ནི་སྒྲུབ་གཞིའི་ཕུང་ཁམས་དངོས་གནས་ལ་
མེད་པས། ལུས་དཀྱིལ་མཚན་ཉིད་པ་མི་འོང་སྟེ། ལྷ་རྣམས་རང་གི་ས་བོན་ཙམ་ལས་
བསྐྱེད་ནས་སྤྱི་བོ་ལ་སོགས་པའི་གནས་རྣམས་སུ་འགོད་པར་བྱའོ། །དེའི་ལུས་ལ་བྱམས་
པ་འཇམ་དབྱངས་ཀུན་བཟང་གསུམ་མི་འགོད་པའི་རྒྱུ མཚན་ཅི་ཡིན་ཞེ་ན། ཡུམ་གྱི་
ལུས་ལ་ལྷ་འགོད་པའི་ཚེ། ལྷ་མོ་གཙོ་བོར་གྱུར་པ་ཡིན་པས། དེ་གསུམ་ལ་དངོས་
ཡུམ་མེད་པས་སོ། །གཉིས་པ་རྗེས་ཆགས་དང་མཆོད་པའི་ང་རྒྱལ་བྱ་བ་ལ། ཐོག་
༡༽ བོད་དཔེ་རྙིང་པ་ ༤༧ ན་ ལས། སྟོན་



གསང་འདུས་བསྐྱེད་རྫོགས།
82
མར་རྡོ་རྗེ་དང་པདྨ་འདུ་བྱ་བ་ནི། རང་གི་གསང་གནས་མི་དམིགས་པའི་ངང་ལས་ཧཱུྃ་
ལས་བྱུང་བའི་རྡོ་རྗེ་རྩེ་ལྔ་པ་རྭ་དབུས་མའི་ནོར་བུ་ལ་ཨོཾ་ཡིག་དཀར་པོས་མཚན་པར་
བསམ་ཞིང་། དེ་བཞིན་དུ་ཡུམ་གྱི་གསང་གནས་མི་དམིགས་པའི་ངང་ལས་ཨ་ལས་
བྱུང་བའི་པདྨ་དམར་པོ་འདབ་མ་བརྒྱད་པ་དང་། རྡོ་རྗེ་དང་པདྨའི་ནང་གཉིས་ཀ་འོད་
ཟེར་རྣམ་པ་ལྔས་གང་བར་བསམ། རྡོ་རྗེ་དང་པདྨ་སྟོང་པར་བསྒོམ་པ་ནི། དེ་གཉིས་
ལ་ཐ་མལ་གྱི་སྣང་ཞེན་དགག་པའི་དོན་དུ་ཡིན། ཧཱུྃ་དང་ཨཱལས་བསྐྱེད་པ་ནི། ཧཱུྃ་
གིས་བདེ་བ་ཆེན་པོའི་ཡེ་ཤེས་དང་། ཨཱས”སྟོང་ཉིད་རྟོགས་པའི་ཤེས་རབ་མཚོན་
ཞིང་། མཉམ་པར་སྦྱོར་བ་བདེ་སྟོང་དབྱེར་མེད་མཚོན་པའི་དོན་དུ་ཡིན། རྡོ་རྗེ་རྩེ་ལྔ་
པས་ཡབ་ཀྱི་རྡོ་རྗེའི་རྩ་འདབ་ལྔ་དང་། པདྨ་དམར་པོ་འདབ་མ་བརྒྱད་པར་བསྐྱེད་པས་
ཡུམ་གྱི་པདྨའི་རྩ་འདབ་བརྒྱད་མཚོན། ཨོ་ཡིག་དཀར་པོས་ཁམས་དཀར་པོ་དང་། བུ་
ག་ཕཊ་ཡིག་སེར་པོས་བཀག་པས་ཐུར་སེལ་གྱི་རླུང་རེངས་པ་དེ་མཚོན། རྡོ་རྗེ་དང་
པདྨའི་ནང་འོད་ཟེར་ལྔས་གང་བས་ནི། རྫོགས་རིམ་གྱི་སྐབས་སུ་ཡབ་ཡུམ་གྱི་རྡོ་རྗེ་
དང་པདྨ་ནང་ནས་རླུང་འོད་ཟེར་ལྔ་པ་ཆགས་པའི་མེས་ཞུ་སྟེ་ཐིག་ལེའི་གཟུགས་སུ་གྱུར་
ནས་བབས་པ་དེ་མཚོན་ཞིང་། ད་ལྟ་བྱང་སེམས་ཕྱིར་འཕོ་བ་འགོག་པའི་དོན་དུ་ཡིན་
ནོ༑ ༑དེ་ནས་རྗེས་ཆགས་སོགས་བྱ་སྟེ། དེའི་ཚུལ་ནི་རང་ཉིད་རིན་འབྱུང་དུ་ང་རྒྱལ་
འཕོས་ལ་འཁྱུད་པ་སོགས་བྱེད་ཅིང་། ངག་ཏུ་ༀ་ཞེས་སོགས་བརྗོད་ལ། ཡིད་ཀྱིས་
དེ་བཞིན་གཤེགས་པ་ཐམས་ཅད་ཀྱིས་རྗེས་སུ་ཆགས་པ་རྡོ་རྗེའི་རང་བཞིན་གྱི་བདག་ཉིད་
དེ་ངའོ་སྙམ་དུ་ང་རྒྱལ་བྱ། དེ་ནས་རང་ཉིད་རྡོ་རྗེ་འཆང་དུ་ང་རྒྱལ་འཕོས་ནས། བདེ་
༡༽ བོད་དཔེ་རྙིང་པ་ ༤༧ བ་ ལས། ཨས་ ༢༽ བོད་དཔེ་རྙིང་པ་ ༤༧ བ་ ལས། ཕཊ༔



གསང་འདུས་བསྐྱེད་རིམ།
བ་ཆེན་པོའི་ཡེ་ཤེས་བསྐྱེད་པ་དྲན་པའི་དོན་དུ་དེའི་མཚོན་བྱེད་ཧཱུྃ་རིང་པོར་གླུར་ལེན་
ཞིང་། པདྨར་རྡོ་རྗེ་བསྐྱོད། སྙོམས་འཇུག་བྱས་ཏེ། བསྐྱེད་རིམ་པའི་དགའ་བཞི་
དྲངས་བདེ་སྟོང་སྦྱར་ནས་བསྒོམ། དེ་ནི་རྫོགས་རིམ་པའི་དགའ་བཞིའི་རྒྱུད་སྨིན་བྱེད།
བསྐྱེད་རིམ་གྱི་ལམ་གྱི་སྙིང་པོ་དམ་པ་ཡིན་ནོ། །དེ་ནས་རང་ཉིད་དོན་གྲུབ་ཏུ་ང་རྒྱལ་
འཕོས་ཏེ། ངག་ཏུ་ཕཊཞེས་བརྗོད་ནས། ཐིག་ལེ་ཡུམ་གྱི་པདྨར་ཕྱུང་བའི་མོས་པ་
བྱས་ནས། སྙོམས་འཇུག་གི་བདེ་བས་རང་གི་ལུས་ལ་བཀོད་པའི་རྒྱལ་བ་རྣམས་ཚིམ་
པར་མོས་ཏེ། ངག་ཏུ་ༀ་ཞེས་སོགས་བརྗོད་ཅིང་། ཡིད་ཀྱིས་དེ་བཞིན་གཤེགས་པ་
ཐམས་ཅད་ཀྱི་མཆོད་པ་རྡོ་རྗེའི་རང་བཞིན་གྱི་བདག་ཉིད་དེ་ངའོ་སྙམ་དུ་ང་རྒྱལ་བྱ་ཞིང་།
རྗེས་ཆགས་ཀྱི་ཚེ་རིན་འབྱུང་དང་། མཆོད་པའི་ཚེ་དོན་གྲུབ་ཏུ་ངོ་རྒྱལ་འཕོ་བ་ནི། སྔོན་
བྱུང་ལ་རྗེས་ཆགས་དང་མཆོད་པའི་སྔགས་གཉིས་རིན་འབྱུང་དང་དོན་གྲུབ་ཀྱིས་གསུངས་
ཤིང་། རྗེས་ཆགས་ནི་འཁྱད་པ་སོགས་ལ་བརྟེན་ནས་བྱུང་བའི་ཚོར་བ་བདེ་བ་ཡིན་ཞིང་།
རིན་འབྱུང་ཚོར་ཕུང་དག་པ་དང་། དོན་གྲུབ་མཆོད་པ་ལས་ཀྱི་རྡོ་རྗེ་ཡིན་པའི་ཆ་ནས་
ཡིན། སྙོམས་འཇུག་གི་ཚེ་རྡོ་རྗེ་འཆང་དུ་ང་རྒྱལ་འཕོ་བ་ནི། ཡུམ་རེག་བྱ་རྡོ་རྗེ་མ་
ཡིན་པའི་ཆ་ནས་ཡིན་ནོ། །རིག་མ་འདུས་བྱ་བ་འདི་རྣམས་འབྲས་དུས་ཀྱི་མཛད་པ་
དང་ཆོས་མཐུན་སྦྱོར་བ་འོག་ཏུ་འཆད་པ་ལས་གོ་ནུས་སོ། །
གཉིས་པ་ལ་གཉིས། སྐུའི་མཛད་པ་དང་མཐུན་པར་དཀྱིལ་འཁོར་རྒྱལ་མཆོག་
གི་ཏིང་ངེ་འཛིན་བཤད་པ་དང་། ཐུགས་དང་གསུང་གི་མཛད་པ་དང་མཐུན་པར་ལས་
རྒྱལ་མཆོག་གི་ཏིང་ངེ་འཛིན་བཤད་པའོ། །དང་པོ་ལ་གཉིས། དཀྱིལ་འཁོར་རྒྱལ་
མཆོག་གི་ལྷ་རྣམས་སྒོ་བདུན་གྱི་ཆོ་གས་དགོད་ཚུལ་དང་། དཀྱིལ་འཁོར་རྒྱལ་མཆོག་



གསང་འདུས་བསྐྱེད་རྫོགས། 84
ལ་དོགས་པ་དཔྱད་པའོ། །དང་པོ་ནི། རྡོ་རྗེ་འཆང་གིས་ཐོག་མར་སྐུ་གསུམ་གྱི་གོ་
འཕང་མངོན་དུ་མཛད་དེ། མཆོག་གི་སྤྲུལ་པའི་སྐུའི་སྒོ་ནས་སེམས་ཅན་གྱི་དོན་མཛད་
པར་སྤྱོད་པ་ན། འཛམ་བུ་གླིང་དུ་མཆོག་གི་སྤྲུལ་པའི་སྐུ་བཞེས་ཏེ། གདུལ་བྱ་དམན་
པ་ལ་མོས་པ་རྣམས་ལ་ཆགས་བྲལ་གྱི་སྤྱོད་པ་དང་། རྒྱ་ཆེ་བ་ལ་མོས་པ་རྣམས་ལ་
ས་དང་ཕ་རོལ་ཏུ་ཕྱིན་པའི་སྤྱོད་པ་དང་། ཟབ་མོ་ལ་ལྷག་པར་མོས་པ་རྣམས་ལ་འདོད་
ཆགས་ཀྱི་སྤྱོད་པ་གསུམ་བསྟན་ནས་འཕྲིན་ལས་མཛད་པ་ལས་འདིར་ཐ་མ་དང་མཐུན་
པར་བྱ་བ་ཡིན་ཏེ། དེ་ཡང་སྟོན་པས་ཟབ་མོ་ལ་ལྷག་པར་མོས་པ་རྣམས་ལ་འདོད་ཆགས་
ཀྱི་སྤྱོད་པ་སྟོན་པའི་འཕྲིན་ལས། སྔོན་བྱུང་ལ་ཕྱག་རྒྱ་དང་སྙོམས་པར་ཞུགས་ཏེ། དཀྱིལ་
འཁོར་གྱི་ལྷ་ཚོགས་སྤྲུལ་ཏེ། འགྲོ་བ་རྣམས་དེ་བཞིན་གཤེགས་པའི་གོ་འཕང་ལ་བཀོད་
པ་ལ་སོགས་པའི་མཛད་པ་དང་མཐུན་པར། འདིར་ཡང་འདུ་བྱས་པའི་རིག་མ་དང་
སྙོམས་པར་ཞུགས་པའི་སྒོ་ནས་དཀྱིལ་འཁོར་རྒྱལ་མཆོག་སྤྲུལ་ཏེ། སྤྱི་སྒོས་ཀྱི་མཛད་
པ་རྣམས་མཛད་པར་བསྒོམ་པ་ཡིན་ནོ། །དེ་ལྟ་ན། དཀྱིལ་འཁོར་རྒྱལ་མཆོག་བསྐྱེད་
པ་ན་ལྷ་རེ་རེ་ནས་སྒོ་བདུན་བདུན་དང་ལྡན་པར་བྱ་སྟེ། གོང་དུ་བཤད་པ་ལྟར། སྤྲུལ་
སྐུ་རྡོ་རྗེ་འཆང་ཡབ་ཡུམ་སྙོམས་པར་ཞུགས་པས་ལུས་དཀྱིལ་གྱི་ལྷ་རྣམས་ཚིམ་ནས་
ཞུ་བའི་ཐིག་ལེ་ཡུམ་གྱི་པདྨའི་ནང་དུ་ཆ་གཉིས་སུ་གྱུར་པའི་ཆ་གཅིག་གཞལ་ཡས་ཁང་
གདན་དང་བཅས་པར་བསྐྱེད། ཆ་གཅིག་གདན་དེ་རྣམས་ཀྱི་སྟེང་དུ་ཆ་སོ་གཉིས་སུ་
གྱུར། ཐིག་ལེ་ཆ་སོ་གཉིས་པོ་དེ་ལྷ་རང་རང་གི་ས་བོན་ཡི་གེ་གསུམ་དང་སྤེལ་བ་སོ་
གཉིས་སུ་གྱུར། དེ་རྣམས་རྡོ་རྗེ་སོགས་ཕྱག་མཚན་སོ་གཉིས་སུ་གྱུར། དེ་རྣམས་ཡོངས་
སུ་གྱུར་པ་ལས་ལྷ་སོ་གཉིས་ཀྱི་སྐུ་རྫོགས་པར་རིམ་པ་བཞིན་དུ་བསྐྱེད་པ་ནི་བསྐྱེད་པའི་



85
གསང་འདུས་བསྐྱེད་རིམ།
སྒོའོ། །དེ་ནས་ཡུམ་གྱི་པདྨར་གནས་པའི་རྟེན་བརྟེན་པ་རྣམས་རྡོ་རྗེའི་ལམ་ནས་སྙིང་
གར་དྲངས་ཏེ། རང་རང་གི་འབྱིན་སྔགས་ཀྱིས་ཕྱུང་སྟེ་ཕྱོགས་བཅུར་སྤྲོ་བ་ནི་སྤྲོ་བའི་
སྒོའོ། །དེ་ནས་རིགས་ལྔ་སོགས་རང་རང་གི་ཆོས་འཁོར་བསྐོར་བ་སོགས་སྤྱིའི་མཛད་
པ་དང་། ཞེ་སྡང་སྦྱོང་བ་སྒོས་ཀྱི་འཕྲིན་ལས་མཛད་པ་སོགས་མཛད་པའི་སྒོའོ། །འོ་
ན་ལྷ་མོ་རྣམས་དང་། བྱང་སེམས་རྣམས་དང་། ཁྲོ་བོ་རྣམས་ལ་ཆོས་འཁོར་བསྐོར་
བའི་མཛད་པ་མི་སྦྱོར་བ་ཅི་ཡིན་སྙམ་ན། དེ་རྣམས་གཙོ་བོའི་ཡེ་ཤེས་ཀྱི་ཆ་ཤས་ལས་
གྲུབ་ཅིང་། སྤངས་རྟོགས་ཡོངས་སུ་རྫོགས་པའི་དེ་བཞིན་གཤེགས་པ་ཡིན་མོད་ཀྱང་།
དཀྱིལ་འཁོར་རྒྱལ་མཆོག་གི་སྒོ་ནས་སེམས་ཅན་གྱི་དོན་མཛད་པར་མོས་པ་འདི་ནི། གོང་
དུ་བཤད་པ་ལྟར། དེ་བཞིན་གཤེགས་པས་མཆོག་གི་སྤྲུལ་སྐུའི་སྒོ་ནས་གཞན་དོན་མཛད་
པ་དང་ཆོས་མཐུན་པར་བསྒོམ་པ་ཡིན་ལ། མཆོག་གི་སྤྲུལ་སྐུའི་ཚུལ་གྱི་ལྷ་མོའི་རྣམ་
པ་ཅན་དང་། ཁྲོ་བོ་དང་བྱང་ཆུབ་སེམས་དཔའི་རྣམ་པ་ཅན་གྱིས་ཆོས་འཁོར་བསྐོར་
བ་མེད་པའི་རྒྱུ་མཚན་གྱིས་ཡིན་ནམ་ཞེས་མཁས་པ་ཁ་ཅིག་གསུངས། དེ་ནས་ལྷ་རང་
རང་གི་སྤྲུལ་པ་རྣམས་རྩ་བའི་ལྷ་སོ་གཉིས་སུ་སྡུད་པ་ནི་སྡུད་པའི་སྒོའོ། །དེ་ནས་རང་
བཞིན་གྱི་གནས་ནས་སྤྱན་དྲངས་པའི་རང་རང་གི་ཡེ་ཤེས་པ་དང་གཅིག་ཏུ་འདྲེས་པ་
ནི་འདྲེས་པའི་སྒོའོ། །དེ་ནས་རང་གི་སྤྱི་བོའི་རིགས་བདག་ཡབ་ཡུམ་གྱི་བྱང་ཆུབ་ཀྱི་
སེམས་ཀྱིས་དབང་བསྐུར་བ་ནི་དབང་བསྐུར་བའི་སྒོའོ། །འདོན་བྱ་ལ་དངོས་སུ་མེད་
ཀྱང་ཡུམ་གྱི་པདྨར་ལྷ་བསྐྱེད་པའི་དུས་ཉིད་ནས་རང་རང་གི་རིགས་བདག་ཡུམ་བཅས་
སུ་ཡོད་དགོས་པ་ཡིན་ཏེ། དེ་རྣམས་སྙོམས་པར་ཞུགས་པའི་བྱང་ཆུབ་ཀྱི་སེམས་ཀྱིས་
འདིར་དབང་བསྐུར་བའི་མོས་པ་བྱེད་པའོ། །སླར་བྱོན་ནས་ཕྱི་དཀྱིལ་གྱི་ནང་དུ་རང་



86
གསང་འདུས་བསྐྱེད་རྫོགས། །
རང་གི་གདན་ལ་བཞུགས་པ་ནི་རང་གནས་སུ་འཁོད་པའི་སྒོའོ། །དེ་ལྟར་དཀྱིལ་འཁོར་
རྒྱལ་མཆོག་གི་ལྷ་བསྐྱེད་པའི་ཚུལ་དེ་ལ་ཕྱག་རྒྱ་བཞིའི་རྒྱས་འདེབས་ཚང་སྟེ། ལྷའི་
སྐུ་ནི་ཕྱག་ཆེན་དང༌། གཙོ་མོའམ་ཕྱག་མཚན་རྣམས་དམ་རྒྱ་དང་། སྔགས་ཀྱི་ཡི་
གེ་རྣམས་ཆོས་རྒྱ་དང་། སེམས་ཅན་གྱི་དོན་བྱེད་པ་ལས་ཀྱི་ཕྱག་རྒྱར་རྣམ་གཞག་རིམ་
པར་གསུངས་པས་སོ། །ཡུམ་གྱི་པདྨར་ལྷ་སོ་གཉིས་བསྐྱེད་པའི་ཚེ། ལྷ་རེ་རེ་ནས་རང་
ཉིད་ལྷ་དེ་དང་དེའོ་སྙམ་པའི་ང་རྒྱལ་ངེས་པར་བྱ་དགོས་ཏེ། སྔོན་བྱུང་རྡོ་རྗེ་འཆང་
དེ་ཉིད་མ་མ་ཀི་སོགས་ཀྱི་གཟུགས་སུ་བསྒྱུར་ནས་བདེན་བྲལ་གྱི་གྲ་སོགས་སུ་བཞུགས་
པར་བཤད་ཅིང་། རྗེས་འཇུག་གི་དབང་དུ་བྱས་ན་གཙོ་བོའི་ང་རྒྱལ་འཛིན་པའི་སྒྲུབ་
པ་པོ་རང་ཉིད་ལ་བྱེད་དགོས་པས་སོ། །སྤྲུལ་སྐུ་རྡོར་སེམས་ཞེ་སྡང་རྡོ་རྗེར་བསྒྱུར་ཚུལ་
ནི༑ གོང་དུ་བཤད་པ་ལྟར་ལྷ་རྣམས་ཡུམ་གྱི་པདྨར་བསྐྱེད་ཟིན་པའི་རྗེས་སུ་རང་གཙོ་
བོའི་ང་རྒྱལ་ལ་གནས་པས། ཡུམ་གྱི་པདྨར་ཡོད་པའི་མི་བསྐྱོད་པ་ཕྱིར་སྤྲོས། སྤྱི་སྒོས་
ཀྱི་མཛད་པ་མཛད། སླར་བྱོན་ནས་རང་གཙོ་བོའི་རྡོ་རྗེ་འཆང་དུ་གསལ་བའི་མདུན་
དུ་འདུག་པ་དེ་ལ་ང་མི་བསྐྱོད་པ་དེའོ་སྙམ་པའི་ང་རྒྱལ་བཞག་ནས། རང་ཉིད་ཀྱི་སྐུའི་
ཆ་ཐམས་ཅད་ཅིག་ཅར་དུ་གཙོ་བོའི་སྙིང་ག་འབའ་ཞིག་ཏུ་ཞུགས་ཏེ། གཙོ་བོ་དང་གཅིག་
ཏུ་འདྲེས་པས་ཞེ་སྡང་རྡོ་རྗེར་བསྒྱུར་ནས་སྔར་གྱི་ཟླ་བ་ཉི་གདན་ལ་ཐིམ་པའི་ཉི་གདན་
གྱི་སྟེང་དུ་རང་ཉིད་ཞེ་སྡང་རྡོ་རྗེའི་ང་རྒྱལ་དང་ལྡན་པའི་སྒོ་ནས་ལྷ་གཞན་ཐམས་ཅད་
འབྱིན་པ་ཡིན་ཏེ། མདོར་བྱས་ལས། ཞེ་སྡང་རྡོ་རྗེའི་ཏིང་འཛིན་གནས། །དཀྱིལ་
འཁོར་ཐམས་ཅད་སྤྲོ་བར་མཛད། །ཅེས་གསུངས་པས་སོ། །ལུང་འདིས་ཞེ་སྡང་རྡོ་
རྗེ་དེ་འདི་ནས་གཞལ་ཡས་ཁང་འབྱིན་པའི་བར་དང་པོ་སྦྱོར་བ་དང་། དཀྱིལ་འཁོར་



87
གསང་འདུས་བསྐྱེད་རིམ།
རྒྱལ་མཆོག་གཉིས་ཀའི་གཙོ་བོ་ཡིན་པར་བསྟན་ནོ། །འོ་ན་འདི་མི་བསྐྱོད་པ་དང་། རྡོ་
རྗེ་འཆང་གང་ཡིན་ཞེ་ན། མཁས་པ་ཁ་ཅིག །མི་བསྐྱོད་པ་ཁོ་ན་ཡིན་ཏེ། རྡོ་རྗེ་འཆང་
ལ་མི་བསྐྱོད་པ་བཅུག་པས་མི་བསྐྱོད་པ་དྲག་པོ་ནི་གྱུར། རྡོ་རྗེ་འཆང་དང་མི་བསྐྱོད་
པ་རྣམ་པ་ཐམས་ཅད་དུ་འགལ་བས་སོ། །ཞེས་གསུངས། རང་གི་ལུགས་ནི། རྡོ་རྗེ་
འཆང་དང་མི་བསྐྱོད་པ་ལ་མུ་བཞི་བྱེད་དེ། ལྷག་མོས་ཀྱི་གཙོ་བོ། སྲུང་འཁོར་གྱི་
གཙོ་བོ་རྡོ་རྗེ་འཆང་དཀར་པོ། དང་པོའི་མགོན་པོ་དེ་སྤྲུལ་སྐུར་བསྒྱུར་བའི་རྡོ་རྗེ་འཆང་
རྣམས་མི་བསྐྱོད་པ་མ་ཡིན་པའི་རྡོ་རྗེ་འཆང་ཡིན། སྲུང་འཁོར་གྱི་མངལ་འབྱིན་གྱི་
མི་བསྐྱོད་པ། ལུས་དཀྱིལ་གྱི་གཙོ་བོ་མི་བསྐྱོད་པ། དཀྱིལ་འཁོར་རྒྱལ་མཆོག་གི་ཡུམ་
གྱི་པདྨའི་ནང་གི་མི་བསྐྱོད་པ། ཆུ་དབང་གི་སྐབས་ཀྱི་མི་བསྐྱོད་པ་རྣམས་རྡོ་རྗེ་འཆང་
མ་ཡིན་པའི་མི་བསྐྱོད་པ་ཡིན། སྲུང་འཁོར་གྱི་རྡོ་རྗེ་འཆང་དཀར་པོ་ལ་མི་བསྐྱོད་པ་
བཅུག་ནས་ཞེ་སྡང་རྡོ་རྗེར་བསྒྱུར་བའི་ཞེ་སྡང་རྡོ་རྗེ་དང་། སྐབས་འདིར་སྤྲུལ་སྐུ་རྡོར་
སེམས་ལ་མི་བསྐྱོད་པ་བཅུག་ནས་ཞེ་སྡང་རྡོ་རྗེར་བསྒྱུར་བའི་ཞེ་སྡང་རྡོ་རྗེ་གཉིས་ནི། རྡོ་
རྗེ་འཆང་དང་མི་བསྐྱོད་པའི་གཞི་མཐུན་དུ་རིགས་སོ། །འོ་ན་དཀྱིལ་འཁོར་རྒྱལ་མཆོག་
གི་སྐབས་སུ་གཙོ་བོ་འཕོ་བ་མི་འཐད་པར་འགྱུར་རོ་སྙམ་ན། དོན་དེ་ཉིད་སླར་ཡང་
གསལ་བར་བསྟན་པ་ནི། གཙོ་བོ་འཕོ་བའི་ཚུལ་ལ། དཀྱིལ་འཁོར་རྒྱལ་མཆོག་ནས་
མི་འཕོ་བར་མངོན་བྱང་ལྔ་བསྐྱེད་ནས་འཕོ་བ་དང་། མངོན་བྱང་ལྔ་བསྐྱེད་ནས་མི་
འཕོ་བར་དཀྱིལ་འཁོར་རྒྱལ་མཆོག་ནས་འཕོ་བའི་ཚུལ་གཉིས་ཡོད་པ་ལས། དང་པོ་
ནི༑ མི་བསྐྱོད་པ་སོགས་རིགས་ལྷག་མའི་སྒྲུབ་ཐབས་ཀྱི་དབང་དུ་བྱས་ཏེ། དེ་ལ་བར་
དོ་སྦྱོང་བྱེད་དང་པོའི་མགོན་པོ་མེད་ཅིང་། རང་རང་གི་ཕྱག་མཚན་འཁོར་ལོ་སོགས་



88
-
--
-
-
--
-
-
-
གསང་འདུས་བསྐྱེད་རྫོགས། །
ལས་སྤྲུལ་སྐུ་རྣམ་སྣང་སོགས་རྫོགས་པར་བསྐྱེད། ལུས་དཀྱིལ་བཀོད་དེ། དང་པོ་
སྦྱོར་བ་བྱས་ནས་དཀྱིལ་འཁོར་རྒྱལ་མཆོག་གི་སྐབས་སུ་ཡུམ་གྱི་པདྨ་ནས་སྤྲུལ་སྐུ་རྣམ་
སྣང་སོགས་ཕྱུང་སྟེ། རང་ལ་བསྟིམ་པས། རྣམ་པ་དང་ང་རྒྱལ་གཉིས་ཀ་སྔར་གྱི་དེ་
ཉིད་དུ་གནས་པ་ཡིན་གྱི། གཙོ་བོ་འཕོས་པར་མི་འཇོག །སྤྱན་མ་སོགས་ལྷ་མོའི་སྒྲུབ་
ཐབས་ལ་ཡང་དཀྱིལ་འཁོར་རྒྱལ་མཆོག་སྤྲུལ་པ་སོགས་ཀྱི་ཚེ། མཚན་བསྒྱུར་ནས་
རྣམ་པ་རྣམ་སྣང་ལ་ང་རྒྱལ་སྤྱན་མ་ཉིད་ཀྱིས་བྱེད་པས་གཙོ་བོ་འཕོས་པ་མིན་ནོ། །བདག་
གི་དགེ་བའི་བཤེས་གཉེན་ཁ་ཅིག །དེའི་ཚེ་རྣམ་སྣང་དྲག་པོ་གཏི་མུག་རྡོ་རྗེ་ཞེས་སོགས་
སུ་འགྱུར་ཞེས་གསུངས། གཉིས་པ་མངོན་བྱང་ལྔ་བསྐྱེད་ནས་མི་འཕོ་བར། དཀྱིལ་
འཁོར་རྒྱལ་མཆོག་གི་སྐབས་སུ་འཕོ་བ་ནི། རྡོ་རྗེ་འཆང་གི་སྒྲུབ་ཐབས་འདིའི་དབང་
དུ་བྱས་པ་ཡིན་ལ། ལྷག་མོས་ཀྱི་གཙོ་བོ་དང་པོའི་མགོན་པོ་དེ་སྤྲུལ་སྐུ་རྡོར་སེམས་སུ་
བསྒྱུར་བ་གསུམ་ཀ་རྡོ་རྗེ་འཆང་དུ་མཚུངས་པས། མངོན་བྱང་ལྔ་བསྐྱེད་ཀྱི་དུས་སུ་
གཙོ་བོ་འཕོ་བའི་དོན་མེད་ལ། དཀྱིལ་འཁོར་རྒྱལ་མཆོག་གི་དུས་སུ་སྤྲུལ་སྐུ་རྡོར་སེམས་
ལ་མི་བསྐྱོད་པ་བཅུག་ནས་ཞེ་སྡང་རྡོ་རྗེར་བསྒྱུར་བའི་ཚེ། སྔར་སྤྲུལ་སྐུ་རྡོར་སེམས་
དེ་མི་བསྐྱོད་པ་མ་ཡིན་པའི་རྡོ་རྗེ་འཆང་ཡིན་པ་དེ། འདིར་མི་བསྐྱོད་པ་ཡིན་པའི་རྡོ་
རྗེ་འཆང་དུ་འགྱུར་བའི་ཆ་ནས་གཙོ་བོ་འཕོས་པར་འཇོག་གོ །གཞན་དག་བསྐྱེད་རིམ་
ཊཱིཀྐའི་གསུང་ཟིན་ཁ་ཅིག་ལ་བརྟེན་ནས། སྤྲུལ་སྐུ་རྡོར་སེམས་མི་བསྐྱོད་པར་འདོད་
པའི་ཕྱོགས་ལ་ནི། དཀྱིལ་འཁོར་རྒྱལ་མཆོག་གི་སྐབས་སུ་གཙོ་བོ་མི་འཕོ་བར། མངོན་
བྱང་ལྔ་བསྐྱེད་ཀྱི་སྐབས་སུ་འཕོ་བར་ཁས་ལེན་དགོས་ཤིང་། དེ་ནི་རྗེའི་གསུང་དང་
ཡང་དངོས་སུ་འགལ་ལ། མཁས་གྲུབ་རྗེའི་བཞེད་པ་ཡང་མིན་ནོ། །གཉིས་པ་དཀྱིལ་



89
གསང་འདུས་བསྐྱེད་རིམ།
འཁོར་རྒྱལ་མཆོག་ལ་དོགས་པ་དཔྱད་པ་ལ་གསུམ། ཕྱག་རྒྱ་བཞིའི་རྒྱས་འདེབས་ལ་
དོགས་པ་དཔྱད་པ་དང་། འདུས་པའི་ལྷ་རྣམས་ཞལ་གསུམ་པར་གསུངས་པ་ལ་དོགས་
པ་དཔྱད་པ་དང་། འདུས་པའི་ལྷ་གྲངས་ལ་དོགས་པ་དཔྱད་པའོ། །དང་པོ་ནི། རྣམ་
གཞག་ལས། འདུས་པའི་རྒྱུད་འདིར་ལག་པའི་ཕྱག་རྒྱ་འཆིང་བ་མེད་ན། ཕྱག་རྒྱ་
བཞིའི་རྒྱས་འདེབས་མི་འོང་སྟེ། དམ་རྒྱ། ལས་རྒྱ། ཕྱག་ཆེན་གསུམ་ལ་ལག་པའི་
ཕྱག་རྒྱ་འཆིང་དགོས་པས་སོ། །ཞེས་དོགས་པ་བཀོད་ནས། དེའི་ལན་དུ་སྔར་བཞིན་
ཕྱི་རྒྱ་བཞིའི་ངོས་འཛིན་མཛད་ནས་ལག་པའི་ཕྱག་རྒྱ་འཆིངས་མི་དགོས་པར་བསྒྲུབ་
བོ༑ ༑འོ་ན། ཕྱག་མཚན་ལ་བཙུན་མོའི་མིང་གིས་སྟོན་པའི་རྒྱུ་མཚན་ཅི་ཡིན་ཞེ་ན།
བཙུན་མོས་བདེ་སྟོང་དབྱེར་མེད་པའི་ཤེས་རབ་དེ་མཚོན་ཞིང་། ཕྱག་མཚན་གྱིས་ཀྱང་
ཐུགས་བདེ་སྟོང་དབྱེར་མེད་པའི་ཡེ་ཤེས་མཚོན་པའི་ཆ་ནས་ཡིན། གཉིས་པ་ནི། རྣམ་
གཞག་རིམ་པར། རྩ་རྒྱུད་དེ་ཉིད་བསྡུས་པ་དང་། རྡོ་རྗེ་རྩེ་མོ། དཔལ་མཆོག །རྣམ་
སྣང་མངོན་བྱང་རྣམས་ལས་ལྷ་རྣམས་ཞལ་གཅིག་པར་གསུངས་ཤིང་། འདུས་པའི་
རྒྱུད་འདིར་ལྷ་རྣམས་ཞལ་གསུམ་པར་གསུངས་པའི་གྲངས་མི་མཐུན་པ་འོང་བ་ཅི་ཡིན་
ཞེ་ན། ཞེས་དོགས་པ་བཀོད་ན། དེའི་ལན་ལ་ཐོག་མར་རྡོ་རྗེ་ཐལ་མོའི་ངེས་དོན་བཤད་
ན༑ འོད་གསལ་གྱི་དབང་དུ་བྱས་པའི་རྡོ་རྗེ་ཐལ་མོའི་ངེས་དོན་དང་། ཟུང་འཇུག་
གི་དབང་དུ་བྱས་པའི་རྡོ་རྗེ་ཐལ་མོའི་ངེས་དོན་གཉིས། དང་པོ་ནི། ལག་པའི་ཐལ་
མོ་སྦྱར་ཏེ་སོར་མོ་རྣམས་ཕན་ཚུན་དུ་བསྣོལ་བ་དེ་ཡིན་ལ། དེ་ཡང་གཡོན་གྱི་སོར་མོ་
ལྔས་ཤེས་རབ་གྱི་ཕྱོགས་རྡོ་རྗེ་མ་ལྔའི་སྒྲས་བསྟན་པའི་གཟུགས་སོགས་ཡུལ་ལྔ་མཚོན།
གཡས་ཀྱི་སོར་མོ་ལྔས་ཐབས་ཀྱི་ཕྱོགས་རིགས་ལྔའི་སྒྲས་བསྟན་པའི་མིག་སོགས་དབང་



གསང་འདུས་བསྐྱེད་རྫོགས། ། 90
པོ་ལྔ་མཚོན། ལག་པ་གཉིས་ཀྱི་སོར་མོ་རྣམས་ཚོགས་པས། ཡུལ་དབང་རྣམས་ཚོགས་
པ་ལས་བྱུང་བའི་རྣམ་ཤེས་མཚོན། ཐལ་མོ་སྦྱར་ཏེ་ཕན་ཚུན་བསྣོལ་བས་ཡུལ་དབང་
རྣམ་ཤེས་རྣམས་དག་པར་བྱས་པའི་འོད་གསལ་དེ་མཚོན། གཉིས་པ་ཟུང་འཇུག་གི་
དབང་དུ་བྱས་ན། གཡོན་གྱི་སོར་མོ་ལྔས་ཤེས་རབ་དོན་གྱི་འོད་གསལ་དེ་མཚོན། གཡས་
ཀྱི་སོར་མོ་ལྔས་དག་པ་སྒྱུ་མའི་སྐུ་མཚོན། ཕན་ཚུན་བསྣོལ་བས་དེ་ཉིད་དབྱེར་མེད་
པའི་ཟུང་འཇུག་དེ་མཚོན། དེ་ཡང་དོགས་པའི་ལན་སྟོན་པའི་སྐབས་དོན་ནི་འདི་ཡིན་
ཏེ༑ ཞལ་གསུམ་གྱི་གཡས་ཞལ་གྱིས་དག་པ་སྒྱུ་མའི་སྐུ་དེ་མཚོན། གཡོན་ཞལ་གྱིས་
ཤེས་རབ་དོན་གྱི་འོད་གསལ་དེ་མཚོན། དེ་གཉིས་གང་ལ་སྦྱར་བའི་རྩ་ཞལ་གྱིས་དེ་
གཉིས་དབྱེར་མེད་པའི་ཟུང་འཇུག་དེ་མཚོན། དེས་ན་དོན་དམ་འོད་གསལ་དང་། ཀུན་
རྫོབ་སྒྱུ་མའི་སྐུ་དང་། དེ་གཉིས་དབྱེར་མེད་པའི་ཟུང་འཇུག་དང་། དེ་གསུམ་གྱི་ཐུན་
མོང་མ་ཡིན་པའི་རྒྱུ་དབེན་གསུམ་བསྐྱེད་རིམ་དང་བཅས་པ་རྣམས་ཡོངས་སུ་རྫོགས་
པར་དཔལ་གསང་བ་འདུས་པས་སྟོན་པའི་རྒྱུ་མཚན་གྱིས། འདུས་པའི་ལྷ་རྣམས་ཞལ་
གསུམ་པར་ངེས་ཅན་དུ་གསུངས་སོ། །ཕྱག་རྒྱ་དྲུག་གི་མཚོན་དོན་ནི། མཁས་པ་ཁ་
ཅིག །ལུགས་འབྱུང་གི་སྣང་བ་གསུམ་དང་དེའི་བཞོན་པའི་རླུང་གསུམ་དང་ཆོས་མཐུན་
པར་བཞེད་དོ། །བདག་གི་དགེ་བའི་བཤེས་གཉེན་ཁ་ཅིག །གཡས་ཀྱི་ཕྱག་གསུམ་
གྱིས་ལུགས་འབྱུང་གི་སྣང་བ་གསུམ་དང་། གཡོན་གྱི་ཕྱག་གསུམ་གྱིས་ལུགས་ལྡོག་
གི་སྣང་བ་གསུམ་མཚོན་ཏེ། ལུང་སྟོན་ལས། དེ་ཡི་ལག་པ་མ་རིག་ཡིན། །ཞེས་མི་
བསྐྱོད་པའི་ཕྱག་གཡས་ཀྱི་དང་པོས་ཉེར་ཐོབ་མཚོན་པར་བཤད་པས་སོ། །རྒྱུ་མཚན་
དེས་ན་སློབ་དཔོན་ཨ་བྷ་ཡས། ཕྱག་གཡས་གསུམ་ཡས་འགྱེད་དང་། གཡོན་གསུམ་



9|
གསང་འདུས་བསྐྱེད་རིམ།
མས་འགྱེད་དུ་གསུངས་པ་ཡིན་ནོ། །ཞེས་གསུངས་སོ། །གསུམ་པ་ལྷ་གྲངས་ལ་དོགས་
པ་དཔྱད་པ་ནི། རྣམ་གཞག་ལས། ཕྱུང་བའི་དཀྱིལ་འཁོར་གྱི་སྐབས་འདིར་འདུས་
པའི་དཀྱིལ་འཁོར་ལ་ལྷ་འགོད་པའི་གྲངས་ལ། འདུས་པའི་དོན་སྨྲ་བའི་སློབ་དཔོན་ལུགས་
མི་མཐུན་པ་དུ་མ་ཞིག་སྣང་ནའང་། གྲངས་འདི་ཙམ་ཡིན་ནོ་ཞེས་ངེས་པར་འགྱུར་
ཞེས་དོགས་པ་བཀོད་དོ། །དེ་ཡང་འདུས་པའི་ལྷ་གྲངས་ལ་ལུགས་མི་མཐུན་པ་བྱུང་
ཚུལ་ནི། རྡོ་རྗེ་སེམས་དཔའི་སྒྲུབ་ཐབས་ལས། དཀྱིལ་འཁོར་པའི་ལྷ་ཡང་ཁ་ཅིག་
བཅུ་གསུམ་མར་འདོད་དོ། །ཁ་ཅིག་ནི་བཅུ་དགུ་མར་འདོད་དོ། །ཁ་ཅིག་ནི་ཉི་ཤུ་
རྩ་ལྔར་འདོད་དོ་ཞེས་གསུངས། དེའི་དོན་ལ་དང་པོ་རིགས་ལྔ་དང་། ཡུམ་བཞིའི་
སྟེང་དུ་གཤིན་རྗེ་གཤེད་ལ་སོགས་པའི་ཁྲོ་བོ་བཞི་བསྣན་པས་བཅུ་གསུམ་དང་། གཉིས་
པ་ནི། དེའི་སྟེང་དུ་གཟུགས་རྡོ་རྗེ་མ་ནས་ཆོས་དབྱིངས་རྡོ་རྗེ་མའི་བར་དྲུག་བསྣན་པས་
བཅུ་དགུ་དང་། གསུམ་པ་ནི། དེའི་སྟེང་དུ་ཁྲོ་བོ་དྲུག་བསྣན་པས་ཉེར་ལྔའོ། །དོགས་
པའི་ལན་དུ་རྣམ་གཞག་ལས། ཇི་ལྟར་སྐུའི་དཀྱིལ་འཁོར་ལ་ཕུང་པོ་ལ་སོགས་པའི་རང་
བཞིན་གྱི་ལྷ་རྣམས་འགོད་པ་དེ་བཞིན་དུ་ཕྱུང་བའི་དཀྱིལ་འཁོར་ལ་ཡང་ལྷ་རྣམས་འགོད་
པར་འགྱུར་རོ་ཞེས་དང་། སྒྲོན་གསལ་ལས། ཇི་ལྟར་སྐུའི་དཀྱིལ་འཁོར་ལ་ལྷ་སུམ་
ཅུ་རྩ་གཉིས་འགོད་པར་འགྱུར་བ་དེ་བཞིན་དུ་ཕྱུང་བའི་དཀྱིལ་འཁོར་ལ་ཡང་སྐུའི་དཀྱིལ་
འཁོར་དང་འདྲ་སྟེ་ཞེས་གསུངས། ལུང་དེ་ཉིད་ཀྱི་དོན་ནི། རྒྱུད་འགྲེལ་གྱི་མཆན་བུ་
དང༌། རྣམ་གཞག་ཊཱི་ཀར་གསུངས་པ་ལྟར་བརྗོད་པར་བྱ་སྟེ། འདུས་པའི་དཀྱིལ་འཁོར་
རྒྱལ་མཆོག་གི་སྐབས་ཀྱི་ཕྱུང་བའི་རྟེན་གྱི་དཀྱིལ་འཁོར་འདི་ལ་ཆོས་ཅན། ལྷ་སུམ་
ཅུ་རྩ་གཉིས་འགོད་པར་བྱ་སྟེ། འདུས་པའི་བརྟེན་པའི་ལྷ་གྲངས་རྫོགས་པར་འགོད་པའི་



གསང་འདུས་བསྐྱེད་རྫོགས། 92
གཞི་ཡིན་པའི་ཕྱིར། དཔེར་ན་སྐུ་དཀྱིལ་བཞིན། འདི་ལྟར་འགོད་པར་བྱའི། དེ་ལས་
གཞན་དུ་ཊིཀྐའི་གསུང་ཟིན་ལྟར། མི་བསྐྱོད་པས་གཙོ་བྱས་པའི་འདུས་པའི་དཀྱིལ་འཁོར་
རྒྱལ་མཆོག་གི་རྟེན་གྱི་དཀྱིལ་འཁོར་འདི་ལ་ཆོས་ཅན། ལྷ་སུམ་ཅུ་རྩ་གཉིས་འགོད་
པར་བྱ་བ་ཡིན་ཏེ། མི་བསྐྱོད་པས་གཙོ་བྱས་པའི་འདུས་པའི་ལྷ་གྲངས་རྫོགས་པར་འགོད་
པའི་གཞི་ཡིན་པའི་ཕྱིར། དཔེར་ན་སྐུ་དཀྱིལ་གྱི་གཞལ་ཡས་ཁང་བཞིན་ནོ། །ཞེས་
པ་དང་། ཡང་ཁ་ཅིག །ཊཱིཀྐའི་གསུང་ཏེ་མི་བདེ་བར་མཐོང་ནས། འདུས་པ་འཕགས་
ལུགས་ཀྱི་ཞེས་སོགས་སྦྱོར་བ་ཡང་མི་དགོས་ཏེ། རྣམ་གཞག་དང་། སྒྲོན་གསལ་གྱི་
གཞུང་དེས་ནི། འདུས་པའི་ལྷ་གྲངས་རྫོགས་པར་འགོད་པའི་གཞིར་གྱུར་པའི་དཀྱིལ་
འཁོར་རྒྱལ་མཆོག་གི་སྐབས་ཀྱི་རྟེན་གྱི་དཀྱིལ་འཁོར་མཐའ་དག་ལ། ལྷ་སོ་གཉིས་
འགོད་པར་བྱ་བ་སྒྲུབ་བཞེད་པ་ཡིན་ལ། གོང་གི་སོ་གཉིས་པོ་དེས། དེ་མཐའ་དག་
ལ་མ་ཁྱབ་པའི་ཕྱིར་ཏེ། འདུས་པའི་ལྷ་རྫོགས་པར་འགོད་པའི་གཞིར་གྱུར་པའི་ཕྱུང་
བའི་རྟེན་གྱི་དཀྱིལ་འཁོར་དེ་ལ་ཡང་གཙོ་བོ་འཕོས་པའི་དབང་གིས་རྣམ་སྣང་ནས་གནོད་
མཛེས་ཀྱི་བར་རེ་རེ་ནས་གཙོ་བོར་གྱུར་པ་དེ་ཡོད་པའི་ཕྱིར། དེས་ན་ཡེ་ཤེས་ཞབས་
ཀྱི་འཇམ་དཔལ་རྡོ་རྗེ་གཙོ་བྱས་པའི་ཕྱུང་བའི་རྟེན་གྱི་དཀྱིལ་འཁོར་སོགས་འདུས་པའི་
ལྷ་གྲངས་རྫོགས་པར་འགོད་པའི་གཞི་མ་ཡིན་པས་མི་བསྐྱོད་པ་ཞེས་སོགས་སྨོས་མི་དགོས་
ཤིང་། འཕགས་ལུགས་ཞེས་སོགས་སྦྱོར་བ་ཡང་ལེགས་པར་སྨྲས་པ་མིན་པར་ཤེས་
པར་བྱའོ། །
གཉིས་པ་གསུང་དང་ཐུགས་ཀྱི་མཛད་པ་དང་མཐུན་པར་ལས་རྒྱལ་མཆོག་
༡༽ བོད་དཔེ་རྙིང་པ་ ༥༣ བ་ ལས། ངག་ལ་(ངག་ལས་）ཡིན་ནམ་བརྟག་གོ།



93
གསང་འདུས་བསྐྱེད་རིམ།
བཤད་པ་ལ་གསུམ། ཐུན་དངོས་དང་འབྲེལ་བའི་རྣལ་འབྱོར། ཐུན་མཚམས་ཀྱི་རྣལ་
འབྱོར། བསྐྱེད་རིམ་པས་དངོས་གྲུབ་སྒྲུབ་པའི་ཆོ་གའོ། །དང་པོ་ལ་ལྔ། ཕྲ་ཐིག་གི་
རྣལ་འབྱོར། བཟླས་པའི་རྣལ་འབྱོར། ཞུ་བ་གླུས་བསྐུལ་ཏེ་དེའི་ངོ་བོར་བཞེངས་པ།
དེ་ལ་མཆོད་བསྟོད་བདུད་རྩི་མྱོང་བ། ཉེ་བར་བསྡུ་བའི་ཆོ་གའོ། །དང་པོ་ནི། སྔར་
བཤད་པ་ལྟར་རང་དོན་སྐུ་གསུམ་གྱི་གོ་འཕང་མངོན་དུ་མཛད་པའི་རྫོགས་པའི་སངས་
རྒྱས་དེས་འདོད་ཆགས་ཀྱི་སྤྱོད་པ་བསྟན་ནས་སེམས་ཅན་གྱི་དོན་མཛད་པ་ལ་སྐུ་གསུང་
ཐུགས་ཀྱི་མཛད་པ་གསུམ་ཡོད་པས། དང་པོ་སྐུའི་མཛད་པ་སྤྲུལ་པའི་སྐུ་སྣ་ཚོགས་
པ་བསྟན་ནས། འགྲོ་བའི་དོན་མཛད་པ་དང་མཐུན་པར་བསྒོམ་པ་དཀྱིལ་འཁོར་རྒྱལ་
མཆོག་དང༌། གསུང་གི་མཛད་པ་གཞན་ལ་ཆོས་སྟོན་པ་དང་མཐུན་པར་བསྒོམ་པ་
བཟླས་པའི་རྣལ་འབྱོར་དང་། ཐུགས་ཀྱི་མཛད་པ་ནང་དུ་ཡང་དག་འཇོག་ལ་བཞུགས་
པ་དང་མཐུན་པར་བསྒོམ་པ་ནི་ཕྲ་ཐིག་གི་རྣལ་འབྱོར་རོ། །དེ་ལྟ་བུའི་ཕྲ་ཐིག་གི་བསྒོམ་
པའི་ཚུལ་ནི། རང་མི་བསྐྱོད་པའམ་རྡོ་རྗེ་འཆང་གི་རིགས་ཀྱི་སྒྲུབ་པ་པོ་ཡིན་ན་རང་
རྡོ་རྗེ་འཆང་ངམ་མི་བསྐྱོད་པར་གསལ་བའི་རྩ་ཞལ་གྱི་སྣ་རྩེར་ཉི་གདན་ལ་རྡོ་རྗེ་སྔོན་
པོ་རྩེ་ལྔ་པ། ཡུངས་ཀར་གྱི་འབྲུ་ཚད་ཙམ་ཞིག་ལྷའི་ངོ་བོར་བལྟས་ཏེ་བསྒོམ། དེ་ལ་
རེག་མཐོང་གི་མཚན་མ་བརྟན་པོ་རྙེད་པ་ན། རྡོ་རྗེ་དེ་གཅིག་དང་གཉིས་དང༌། བརྒྱ་
ནས་སྟོང་གི་བར་དུ་སྤྲོ་ཞིང་སླར་ཡང་རྩ་བའི་དམིགས་པ་ལ་གོ་རིམ་མ་འཆོལ་བར་སྡུད་
པའི་སྤྲོ་བསྡུ་ལ་བསླབས། དེ་ལ་སེམས་བརྟན་པ་ན་རྡོ་རྗེ་དེ་ལྷ་སྐུ་མི་བསྐྱོད་པ་བཞིན་
ལག་གི་རྣམ་པ་ཅན་དུ་བསྒྱུར་ནས་སྔར་བཞིན་སྤྲོ་བསྡུ་ལ་བསླབས། མཐར་ཕྱག་མཚན་
རྡོ་རྗེ་ལ་བསྡུས་པ་དེ་ཉིད་སྣ་བུག་གཉིས་གང་རུང་ནས་དྲངས་ཏེ། སྙིང་གའི་ཏིང་ངེ་



94
-
-
-
-
--
--
--
-
གསང་འདུས་བསྐྱེད་རྫོགས།
འཛིན་སེམས་དཔའི་རྟེན་གྱི་ཕྱག་མཚན་ཕྲ་མོ་ལ་བསྡུ་བར་བྱའོ། །དེ་ལྟ་བུའི་ཕྱག་མཚན་
ཕྲ་མོ་ལ་སེམས་བརྟན་པའི་མཚན་མ་རྙེད་པ་ན། ལུས་སེམས་ཤིན་སྦྱངས་ཐོབ་པར་
ཤཱ་ཀྱ་བཤེས་གཉེན་གྱིས་བཤད། དེ་ཉིད་ཞི་གནས་གྲུབ་པའི་ཚད་དུ་ས་སྡེ་སོགས་གཞུང་
ཆེན་མོ་རྣམས་ལས་བཤད་པས། སྐབས་འདིར་ཞི་གནས་མཚན་ཉིད་པ་བསྒྲུབ་པ་ཡིན་
ནོ༑ ༑རྒྱུ་མཚན་དེས་ན་རྒྱུད་འདིར་ལྷའི་རྣལ་འབྱོར་བསྒོམ་པ་ལས་ལོགས་སུ་ཞི་གནས་
སྒྲུབ་ཚུལ་མ་གསུངས་སོ། །དེ་ནས་འོག་སྒོའི་ཕྲ་མོ་བསྒོམ་ཚུལ་ནི། རང་ལྷར་གསལ་
བའི་རྡོ་རྗེ་བུག་པའི་ཁར་ཉི་གདན་སྲན་མ་ཕྱེད་བཤགས་ཙམ་གྱི་དབུས་སུ་ཐིག་ལེ་སྔོན་
པོ་ཡུངས་ཀར་གྱི་ཚད་ཙམ་འོད་ཟེར་ལྔ་འཕྲོ་བ་ཞིག་ལྷའི་ངོ་བོར་བལྟས་ལ་བསྒོམ། དེ་
ལ་རེག་མཐོང་གི་མཚན་མ་བརྟན་པོ་རྙེད་པ་ན་ཐིག་ལེ་དེ་ཡིད་ཀྱིས་ཡུམ་གྱི་པདྨའི་ནང་
དུ་ཕྱུང་། དེའི་ནང་དུ་མི་བསྐྱོད་པས་གཙོ་བྱས་པའི་ལྷ་སོ་གཉིས་ཀྱི་རྟེན་བརྟེན་པའི་དཀྱིལ་
འཁོར་བསྐྱེད་དེ་དེའི་ཡང་གཙོ་བོ་ཡབ་ཡུམ་སྙོམས་པར་ཞུགས་པའི་ཐིག་ལེ་དེ་ཡིད་ཀྱིས་
ཡུམ་གྱི་པདྨར་ཕྱུང་སྟེ་རྟེན་བརྟེན་པའི་དཀྱིལ་འཁོར་བསྐྱེད། དེ་ལ་རེག་མཐོང་གི་མཚན་
མ་བརྟན་པོ་རྙེད་རྙེད་ཀྱི་བར་དུ་བསྒོམ། འདི་ལ་སྔར་ལྟར་སྤྲོ་བསྡུ་བྱ་མི་དགོས་སོ། །གཉིས་
པ་བཟླས་པའི་རྣལ་འབྱོར་ལ་གཉིས། བསྐྱེད་རིམ་པའི་རྡོར་བཟླས་དང་། ངག་གི་བཟླས་
པའོ། །དང་པོ་ནི། རང་ལྷའི་རྣལ་འབྱོར་ལ་གནས་པའི་ངང་ནས་འདོད་ཡོན་གྱི་རང་
བཞིན་ཤེས་ཏེ། ལོངས་སྤྱོད་བཞིན་དུ་ལྕེ་དང་མཆུ་མི་འགུལ་ཞིང་སྒྲ་སྤངས་པའི་སྒོ་
ནས་ཡི་གེ་གསུམ་གྱི་བཟླས་པ་བྱེད་པའོ། །གཉིས་པ་ལ་བཞི་ཡོད་པ་ལས། དང་པོ་
དམ་ཚིག་གི་བཟླས་པ་ནི། ལྷ་རང་རང་གི་ཐུགས་ཀའི་ས་བོན་ལ་སྙིང་པོ་དང་ཉེ་སྙིང་
གིས་བསྐོར་བར་བསམས་ནས་སྔགས་བཟླ་བའི་ཚེ་ས་བོན་ལས་དཀྱིལ་འཁོར་པའི་ལྷ་



95
གསང་འདུས་བསྐྱེད་རིམ།
ཚོགས་སྤྲོས་ཏེ། འགྲོ་བའི་དོན་བྱས་ནས་སྔགས་དང་ལྷན་ཅིག་ཏུ་འཕྲེང་བའི་སྐུད་པ་
འདྲེན་པའི་ཚུལ་གྱིས་ནང་དུ་འཇུག་པའི་རླུང་གིས་སྙིང་གའི་ས་བོན་ལ་གཞུག་ཅིང་། ལྷ་
སོ་སོའི་སྔགས་བརྗོད་པ་རྫོགས་ནས་སོ་སོར་སྤྲོ་ཞིང་སྡུད་པ་སྟེ། སྙིང་པོ་དང་ཉེ་སྙིང་
གི་བཟླས་པའོ། །ཅིའི་ཕྱིར་དམ་ཚིག་བཟླས་པ་ཞེས་བྱ་ན། བཟླ་བར་བྱ་བའི་ཚུལ་ལས་
མི་འདའ་བས་ན་དེ་སྐད་ཅེས་བྱའོ། །གཉིས་པ་ཁྱོགས་ཀྱི་བཟླས་པ་ནི། ཆོས་ཐམས་
ཅད་མཉམ་པ་ཉིད་ཀྱི་ང་རྒྱལ་གྱིས་སྔགས་ཕྲེང་རང་གི་ཞལ་དུ་ཞུགས་པ་རྡོ་རྗེའི་ལམ་
ནས་ཐོན་ཏེ་ཡུམ་གྱི་པདྨར་སོང་ཞིང་ཡུམ་གྱི་རྩ་དབུ་མ་ལས་གྱེན་དུ་བྱུང་སྟེ། ཡུམ་
གྱི་ཞལ་ནས་ཐོན་པ་རང་གི་རྩ་ཞལ་དུ་ཞུགས་ཤིང་། རྩ་དབུ་མའི་ནང་ནས་འཁོར་བར་
བསམ་ནས་སྔགས་ཀྱི་ཡི་གེ་རྣམས་ལྷོད་ཅིང་ཞི་བའི་སྔགས་བཟླས་པ། རྩ་སྔགས་སམ་
ཕྲེང་སྔགས་ཀྱི་བཟླས་པའོ། །གསུམ་པ་ཁྲོས་པའི་བཟླས་པ་ནི། དང་པོར་ཡུམ་གྱི་ཞལ་
དུ་ཕར་ཞུགས་ནས་སྔར་བཞིན་འཁོར་ཅིང་རྩུབ་པའི་རྣམ་པ་ཅན་ཏེ། འདི་ཡང་རྩ་སྔགས་
སམ་ཕྲེང་སྔགས་ཀྱི་བཟླས་པའོ། །བཞི་པ་ཁྲོ་བོའི་བཟླས་པ་ནི། སྙིང་པོ་དང་ཉེ་སྙིང་
དང་། རྩ་སྔགས་དང་ཕྲེང་སྔགས་ཀྱི་བཟློས་པ་གང་ཡང་རུང་བ་རང་གཞན་གཉིས་
ཀས་ཐོས་པར་དྲག་ཏུ་བརྗོད་པའོ། །གཞན་ཡང་ཐུགས་ཀའི་ས་བོན་ལ་སྔགས་ཀྱི་ཡི་
གེ་རྣམས་མགོ་གྱེན་དུ་བསྟན་པའི་རྣམ་པས་འགྲེངས་ཏེ་ཟླུམ་པོར་བསྐོར་བ་མར་མེ་ལྟར་
འོད་འབར་བའི་རྣམ་པ་ཅན་ལ་སེམས་ཀྱིས་བྲིས་པ་བཞིན་དུ་དམིགས་ནས་བཟླ་བ་གོང་
བུའི་བཟླས་པའོ། །བཟླས་པ་དེ་རྣམས་གང་བྱེད་ཀྱང་གཙོ་འཁོར་ཐམས་ཅད་ཀྱི་ཞལ་
དུ་ཡོད་ཀྱིས་ཅིག་ཅར་དུ་འདོན་པ་དམིགས་ནས་བཟླས་ན་དེ་སྙེད་ཀྱི་འགྱུར་འབྱུང་བར་
དྲིལ་བུ་ཞབས་ཀྱིས་བཤད་དོ། །དེ་ཡང་ཐུན་གྱི་ངོ་བོ་ལ་སེམས་མ་གཡེང་བར་ལྷའི་རྣལ་



གསང་འདུས་བསྐྱེད་རྫོགས། ་༠6
འབྱོར་ལ་གནས་པའི་ངང་ནས་ཚིག་གཞན་གྱིས་བར་མ་ཆོད་པར་བཟླས་པ་རྣམས་བཟླས་
པའི་གྲངས་སུ་བཞུགས་པར་བྱའི། དེ་ལས་གཞན་པའི་སྐབས་སུ་བཟླས་པ་རྣམས་བཟླས་
པའི་གྲངས་ཀྱི་ཁ་སྐོང་ལ་མི་ཕན་ཡང་བར་ཆད་བསྲུང་བ་དང་། ལས་ཀྱི་སྒྲིབ་པ་སྦྱོང་
བ་སོགས་ཀྱི་དགོས་པ་དུ་མ་ཞིག་ཡོད་པས། བཤངགཅི་བྱ་བ་སོགས་སྤྱོད་ལམ་ཐམས་
ཅད་དུ་བཟླ་བར་བདེ་མཆོག་གི་རྒྱུད་སོགས་དུ་མ་ཞིག་ལས་གསུངས་སོ། བཟླས་པའི་
གྲངས་ནི། དབང་བསྐུར་བ་དང་། རང་ཉིད་བདག་འཇུག་ལེན་པ་དང་། རབ་ཏུ་
གནས་པ་བྱེད་པ་སོགས་ལ་དབང་བའི་ཕྱིར་གྲངས་ལ། གཙོ་བོ་ལ་འབུམ། འཁོར་རེ་
རེ་ཞིང་ཁྲི། བགེགས་མཐར་བྱེད་ཀྱི་སྔགས་ཀྱང་ཁྲི། ཡེ་ཤེས་འབེབས་པའི་སྔགས་
འབུམ། དེའི་བཅུ་ཆའི་སྦྱིན་སྲེག་དང་བཅས་པ་དགོས་སོ། །དངོས་གྲུབ་སྒྲུབ་པ་ལ་ནི་
བྱེ་བ་སོགས་ལྷས་བྱིན་གྱིས་བརླབས་པ་ལ་སོགས་པ་དངོས་གྲུབ་རྣམས་འགྲུབ་པའི་མཚན་
མ་རྣམས་མ་ཐོབ་བར་དུའོ། །གསུམ་པ་ཞུ་བ་གླུས་བསྐུལ་ཏེ་དེའི་ངོ་བོར་བཞེངས་པ་
ནི༑ དེ་ལྟར་དཀྱིལ་འཁོར་རྒྱལ་མཆོག་དང་། ལས་རྒྱལ་མཆོག་གི་ཕྲ་ཐིག་བསྒོམ་
པ་དང་། བཟླས་པ་རྣམས་རིམ་པ་བཞིན་དུ་སངས་རྒྱས་ཀྱི་སྤྲུལ་པའི་སྐུའི་སྐུ་གསུང་
ཐུགས་དང་རྣམ་པ་མཐུན་པར་བསྒོམས་ནས། ཕྱིས་སྤྲུལ་བའི་སྐུས་ཞིང་དེ་ཉིད་དུ་སྐུ་
གསུང་ཐུགས་ཀྱི་དངོས་ཀྱི་མཛད་པ་རྣམས་རེ་ཞིག་རྫོགས་ནས་ཞིང་དེར་སྐུ་དངོས་ཀྱི་
གདུལ་བྱ་མེད་པ་དེའི་ཚེ། མྱ་ངན་ལས་འདས་པའི་ཚུལ་སྟོན་པ་དང་རྣམ་པ་མཐུན་
པར་བསྒོམ་པ་ནི་འདིར་གཙོ་བོ་ཡབ་ཡུམ་དོན་དམ་འོད་གསལ་དུ་ཞུགས་པ་སྟེ། དེ་ཉིད་
ལ་ཞུ་བ་ཞེས་ཐ་སྙད་བྱས་པ་ཡིན་ལ། དེའི་ཚུལ་ནི་ཡབ་ཡུམ་སྙོམས་པར་ཞུགས་པའི་
རྐྱེན་གྱིས་ཡུམ་ཡབ་ལ་ཐིམ། དམ་ཚིག་སེམས་དཔའ་དེ་ཡེ་ཤེས་སེམས་དཔའ་ལ་ཐིམ།



-
---
---
-
--
-
-
གསང་འདུས་བསྐྱེད་རིམ།
དེ ་ཏིང་ངེ་འཛིན་སེམས་དཔའ་ལ་ཐིམ། ཏིང་ངེ་འཛིན་སེམས་དཔའ་ཧཱུྃ་གི་ཞབས་ཀྱུ།
ཨུ་ནི་ཧ་ལ། ཧ་ནི་ཧའི་མགོ་བོ་ལ། མགོ་བོ་ཟླ་ཚེས་ལ། ཟླ་ཚེས་ཐིག་ལེ་ལ། ཐིག་ལེ་
ནཱ་ད་ལ། ནཱ་ད་ཡང་འོད་གསལ་དུ་ཐིམ་པའི་ངང་ནས་སྐུའི་ཆ་ཐམས་ཅད་རིམ་གྱིས་
སྙིང་གར་བསྡུས་ནས་འོད་གསལ་དུ་འཇུག་པ་ཡིན། འདི་ལ་རྫོགས་རིམ་དང་འབྲེལ་
བའི་མཚོན་དོན་ཁྱད་པར་ཅན་ཡོད་དེ། འོག་ཏུ་འཆད་པ་ལས་ཤེས་སོ། །དེ་ལྟར་གཙོ་
བོ་ཡབ་ཡུམ་འོད་གསལ་དུ་ཞུགས་པ་ལས་ཚད་མེད་བཞིའི་ངོ་བོར་གྱུར་པའི་ལྷ་མོ་བཞིས་
འོད་གསལ་ལས་བཞེངས་པར་བསྐུལ་བ་ནི། སེམས་ཅན་ཁམས་ན་ཞེས་སོགས་ཀྱི་བློ་
ཀ་བཞིས་བསྐུལ་བ་ཡིན། འོད་གསལ་ལས་བཞེངས་པར་བསྐུལ་བའི་ཡུལ་ནི། སྔོན་
བྱུང་ལ་རྒྱུད་ཀྱི་སྟོན་པ་རྡོ་རྗེ་འཆང་ཡིན་ལ། རྗེས་འཇུག་གི་དབང་དུ་བྱས་ན་དཀྱིལ་
འཁོར་གྱི་གཙོ་བོ་འོད་གསལ་དུ་ཞུགས་པའོ། །ཚད་མེད་པ་བཞིའི་ངོ་བོར་གྱུར་པའི་ལྷ་
མོ་བཞིས་བསྐུལ་བ་ནི། སྟོན་པ་ཞིང་གཞན་དུ་འགྲོ་བའི་དོན་དུ་སྤྲུལ་པ་བཞེངས་པ་དེ་
ཐུགས་རྗེ་ཆེན་པོའི་གཞན་དབང་དུ་གྱུར་པ་དེ་མཚོན། དེ་ལྟར་ལྷ་མོ་བཞིས་སྙན་པའི་
གླུ་དབྱངས་ཀྱིས་བསྐུལ་བ་ལས། འོད་གསལ་སེམས་དཔའ་གསུམ་གྱི་བདག་ཉིད་ཅན་
གྱི་ལྷའི་སྐུ་ཡུམ་དང་བཅས་ཏེ་ཅིག་ཅར་དུ་བཞེངས་ཏེ། དེ་བཞིན་གཤེགས་པ་ཐམས་
ཅད་ཀྱིས་མངོན་སུམ་དུ་མཐོང་བར་མོས་པ་ནི། སྟོན་པ་ཐུགས་རྗེ་ཆེན་པོའི་དབང་གིས་
ཞིང་གཞན་དུ་འཚང་རྒྱ་བའི་མཛད་པ་བསྟན་པ་དེ་ཉིད་ཡིན་ཞིང་། དེའི་གདུལ་བྱ་རྣམས་
ཀྱིས་མངོན་སུམ་དུ་གྱུར་པ་དང་ཆོས་མཐུན། རིམ་པ་གཉིས་པ་ལ་སྦྱར་ན། ཕྲ་མོའི་
རྣལ་འབྱོར་གྱིས་ལུས་དབེན་གྱི་རྒྱུད་སྨིན་པར་བྱེད། བཟླས་པས་ངག་དབེན་གྱི་རྒྱུད་
སྨིན་པར་བྱེད། གཙོ་བོ་འོད་གསལ་དུ་ཞུགས་པས་འོད་གསལ་གྱི་རྒྱུད་སྨིན་པར་བྱེད། གླུས་



98
གསང་འདུས་བསྐྱེད་རྫོགས། །
བསྐུལ་བ་ལས་བཞེངས་པས་འོད་གསལ་ལས་ཟུང་འཇུག་གི་སྐུར་བཞེངས་པའི་རྒྱུད་སྨིན་
པར་བྱེད་དོ། །བཞི་པ་དེ་ལ་མཆོད་བསྟོད་བདུད་རྩི་མྱང་བ་ལ་གསུམ་ལས། དང་པོ་
ནི༑ དེ་ལྟར་སྤྲུལ་པའི་སྐུས་ཞིང་གཞན་དུ་འཚང་རྒྱ་བའི་མཛད་པ་བསྟན་པའི་ཚེ། ཞིང་
དེའི་སྐྱེ་བོ་རྣམས་ཀྱིས་སྔོན་མེད་པའི་སངས་རྒྱས་འཇིག་རྟེན་དུ་བྱོན་པ་མཐོང་ནས་ཐོག་
མར་བསྟོད་པ་བྱེད་པ་ལྷུར་ལེན་ཅིང་། དེའི་རྗེས་སུ་མཆོད་པའི་བྱེ་བྲག་ཕུལ་དུ་བྱུང་
བ་དག་གིས་བསྙེན་བཀུར་བར་བྱེད་ལ། དེ་ལྟ་བུའི་བསྟོད་པ་དང་བསྙེན་བཀུར་བ་བདག་
གིར་མཛད་པའི་སྒོ་ནས་འཇིག་རྟེན་གྱི་ཡོན་གནས་མཛད་པ་དང་ཆོས་མཐུན་པར། བདག་
ཉིད་ལ་བསྟོད་པ་དང་། མཆོད་པ་དང་། བདུད་རྩི་མྱང་བར་བྱེད་པ་ཡིན་ནོ། །དེ་
ལྟར་དཀྱིལ་འཁོར་པའི་ལྷ་ཚོགས་ཐམས་ཅད་ཀྱི་གཙོ་བོ་བདག་ཉིད་ལ་རིགས་ལྔའི་ཡོན་
ཏན་ཚང་བའི་སྒོ་ནས་བྲག་ཆའི་དབྱངས་བཞིན་དུ་བསྟོད་པ་ནི། མི་བསྐྱོད་རྡོ་རྗེ་ཡེ་ཤེས་
ཆེ༑ ༑ཞེས་སོགས་བློ་ཀ་ལྔའི་སྒོ་ནས་ཡིན། འདི་དག་སྔོན་བྱུང་ལ་སྟོན་པ་རྡོ་རྗེ་འཆང་
ལ་དང་། རྗེས་འཇུག་གི་དབང་དུ་བྱས་ན་འོད་གསལ་ལས་བཞེངས་པའི་གཙོ་བོ་ལ་བསྟོད་
པའོ། །གཉིས་པ་མཆོད་པ་ནི། སྔར་བསྐྱེད་ཅིང་བྱིན་གྱིས་བརླབས་པའི་མཆོད་པ་རྣམས་
རང་མི་བསྐྱོད་པར་གསལ་བ་ལ་འབུལ་བ་ཡིན་ལ། དེ་ཡང་གཟུགས་རྡོ་རྗེ་མ་ལ་སོགས་
པའི་མཆོད་པའི་ལྷ་མོ་རྣམས་ཀྱིས་ནམ་མཁའ་གང་བར་བསམས་ནས་དེ་རྣམས་ཀྱིས་
མཆོད་པར་མོས་ཏེ་ལོངས་སྤྱོད་པས་ནང་དུ་བདེ་བ་ཆེན་པོའི་ཡེ་ཤེས་སྐྱེས་པར་བསྒོམ།
དེ་ལྟ་བུའི་མཆོད་པའི་འཁོར་གསུམ་ཐམས་ཅད་ཀྱང་བདེ་སྟོང་གི་རྣམ་རོལ་དུ་འཆར་
བ་ལ་བསླབ་པར་བྱའོ། །གསུམ་པ་བདུད་རྩི་མྱང་བ་ནི། གོང་དུ་བྱིན་གྱིས་བརླབས་
པའི་བདུད་རྩི་འབུལ་བའི་ཚེ། ཐོག་མར་བདེ་མཆོག་གི་རྒྱུད་ལས། སྦོམ་པོ་མཐའ་



o9
གསང་འདུས་བསྐྱེད་རིམ།
ལྟག་”རྩེ་སྦྱར་ཏེ། །རྣལ་འབྱོར་རིགས་པས་རྟག་ཏུ་སྤྱད། །ཅེས་གསུངས་པ་ལྟར། མཐེ་
བོང་སྲིན་ལག་སྦྱར་བ་གཡས་སྐོར་དུ་ལན་གསུམ་གྱི་བར་དུ་དཀྲུགས་པར་བྱ་བ་ཡིན་ཏེ།
དེ་ཡང་སྔོན་ལྷ་རྣམས་ཀྱིས་རི་རབ་ལ་བསྲུབས་ཤིང་བྱས་ནས་རྒྱ་མཚོ་བསྲུབས་པ་ལས་
བདུད་རྩི་འབྱུང་བར་བསམས་ལ་འབུལ་བའི་ཚུལ་ནི། ལག་པ་གཡོན་པའི་མཐེ་བོང་
གླུ་ལས་ས་གཞི་མིང་མེད་སུཾ་ལས་རི་རབ་ཏུ་གྱུར་པའི་དབུས་ནས་བདུད་རྩིའི་སྙིང་པོ་བླངས།
(འདི་འདོན་བྱ་ལྟར་ཡིན། བསྐྱེད་རིམ་ཊིཀར་ལག་པ་གཡོན་པའི་མཐེ་བོང་
སུཾ་ལས་རི་རབ་མིང་མེད་ཀྵ་ལས་ས་གཞི་ཞེས་འབྱུང་ངོ་། །）” དང་པོར་རྩ་
བརྒྱུད་ཀྱི་བླ་མ་རྣམས་དང་། དེ་ནས་གཙོ་བོ་ཡབ་ཡུམ་གྱི་ཐོག་དྲངས་དཀྱིལ་འཁོར་
པའི་ལྷ་རྣམས་ལ་ཕུལ་ནས་དེའི་རྗེས་སུ་མཐེབ་སྲིན་སྦྱར་ནས་བདུད་རྩི་བདག་ཉིད་ཀྱི་
ལྕེ་རྩེར་བཞག་ནས་མྱང་བར་བྱའོ། །སྐབས་འདིར་གསང་མཆོད་བྱ་བ་ནི། རང་གཙོ་
བོ་ཡུམ་དང་བཅས་པའི་རྡོ་རྗེ་དང་པདྨ་འདུ་བྱས་ཏེ་སྙོམས་པར་ཞུགས་པའི་བདེ་བ་ཆེན་
པོ་མྱོང་བ་ན་དཀྱིལ་འཁོར་པའི་ལྷ་རྣམས་རྒྱུད་གཅིག་པའི་རྒྱུ་མཚན་གྱིས་ཅིག་ཅར་དུ་
ཚིམས་པར་བསམ་མོ། །ལྔ་པ་ཉེ་བར་བསྡུ་བའི་ཆོ་ག་ནི། མདོར་བྱས་ལས། རང་གི་
འཁོར་ལོ་ལ་ནི་འཁོར་ལོ་གཞུག །འཁོར་ལོ་བདེ་བ་ཆེན་པོ་གཅིག་ཏུ་བཞུགས། །ཞེས་
གཞལ་ཡས་ཁང་དང་འཁོར་གྱི་ལྷ་རྣམས་རང་གཙོ་བོ་ལ་བསྡུ་བ་དང་། གཙོ་བོ་ཡབ་
ཡུམ་གཅིག་པུ་མི་སྡུད་པར་བསྟན། དེའི་ཚུལ་ནི། གཙོ་བོའི་ཐུགས་ཀའི་ཧཱུཾ་གི་འོད་
ཟེར་གྱིས་འཁོར་གྱི་ལྷ་ཐམས་ཅད་ལྷག་མོས་ལུས་ལ་སྡུད་པ་ཇི་ལྟ་བ་བཞིན་དུ་རང་གི་
༡༽ བོད་དཔེ་རྙིང་པ་ ༥༦ བ་ ལས། དག་ ༢༽ མཁས་གྲུབ་རྗེའི་བསྐྱེད་རིམ་དངོས་གྲུབ་རྒྱ་མཚོ་ ༣༥ ༧ ལས།
ལག་པ་གཡོན་པའི་མཐེ་བོང་སུཾ་ལས་རི་རབ་དང་། མིང་མེད་ཀྱི་ལས་ས་ལ་གནས་པའི་རྒྱ་མཚོར་བྱས་ཏེ་དཀྲུགས་
པའི་དབུས་ནས་བདུད་རྩིའི་སྙིང་པོ་བླངས་པར་མོས་ཏེ་དབུལ་བར་གདན་བཞི་ལས་བཤད་དོ། །ཞེས་གསུངས།



•འདs
-
-
-
གསང་འདུས་བསྐྱེད་རྫོགས། 100
ལུས་ལ་བཅུག་ཅིང་ལུས་ཀྱི་ཆ་གང་དང་གང་ལས་གཞལ་ཡས་ཁང་གི་ལྷ་དེ་དང་དེར་
བསྐྱེད་པའི་ཆ་དེ་དང་དེ་ལུས་ཀྱི་ཆ་དེ་དང་དེ་ལ་བཞུགས་པར་བྱ་ཞིང་། དེ་ནས་རང་
གཙོ་བོ་ཡབ་ཡུམ་སྙོམས་པར་ཞུགས་པའི་སྦྱོར་མཚམས་ནས་བྱང་ཆུབ་ཀྱི་སེམས་ཀྱི་འོད་
ཟེར་འཕྲོས་པས་འོད་ཟེར་གྱིས་སེམས་ཅན་ཐམས་ཅད་ལ་དབང་བསྐུར་ཞིང་སྒྲིབ་པ་
སྦྱངས་ནས་ཧཱུྃ་ཡིག་ཏུ་གྱུར། དེས་ནམ་མཁའི་ཁམས་གང་བ་ཡོངས་སུ་གྱུར་པ་ལས་
རྡོ་རྗེ་འཆང་དུ་གྱུར་པ་ཐམས་ཅད་རང་གི་འོད་ཟེར་གྱིས་དྲངས་ཏེ་རང་ཉིད་ལ་བཅུག་
པར་བསྒོམ་པ་ཡིན་ནོ། །གཉིས་པ་ཐུན་མཚམས་ཀྱི་རྣལ་འབྱོར་ལ་བཞི། ལུས་རྟས་
པར་བྱེད་པའི་ཆོ་ག །ཁ་ཟས་ཀྱི་རྣལ་འབྱོར། ཉལ་བའི་རྣལ་འབྱོར། གཏོར་མའི་
རྣལ་འབྱོར་རོ། །དང་པོ་ནི། མདོར་བྱས་ལས། མཐོ་གང་ཙམ་གྱིས་དཔགས་”པ་
རུ༑ ༑སྤྱི་བོར་ཟླ་བ་བརྟག་པར་བྱ། །བདུད་རྩི་ལྔ་ནི་ངེས་འབབ་པའི། །ཨོཾ་ནི་དེ་རུ་
བསམ་པར་བྱ། །ཞེས་བསྐྱེད་རིམ་ཐུན་བཞི་ཉམས་སུ་བླངས་པས་ལུས་ཉམས་སྟོབས་
ཆུང་བར་སོང་ན་རང་གི་སྤྱི་བོ་ལས་མཐོ་གང་ཙམ་གྱིས་དཔགས་་པའི་ནམ་མཁར་ཝ་
ཡིག་དཀར་པོ་ཡོངས་སུ་གྱུར་པ་ལས་ཟླ་བའི་དཀྱིལ་འཁོར། དེའི་འོག་གི་དབུས་སུ་ཨོ་
ཡིག་དཀར་པོ་མགོ་བོ་ཐུར་དུ་བལྟ་བ་དང་། ཨོ་ཡིག་ཟླ་བ་དང་བཅས་པ་ལས་རིགས་
ལྔའི་ངོ་བོར་གྱུར་པའི་བདུད་རྩི་ལྔ་བབས་པས་སྤྱི་བོ་ནས་རྐང་མཐིལ་གྱི་བར་གང་བར་
བསམ་པར་བྱ་སྟེ། དེ་ལྟར་བྱས་པས་ལུས་ཉམས་སྟོབས་དང་གཟི་བརྗིད་དང་ལྡན་པ་
ཐོབ་པར་འགྱུར་རོ། །གཉིས་པ་ཁ་ཟས་ཀྱི་རྣལ་འབྱོར་ནི། ཁ་ཟས་ཀྱི་བྱ་བ་བྱེད་པའི་
ཚེ་བཟའ་བཏུང་རྣམས་བདུད་རྩིར་བྱིན་གྱིས་བརླབས་ཏེ། དེ་ནས་ཐོག་མར་ལྐོག་མ་
༡༽ འཕགས་ ཡིན་ནམ་བརྟག་གོ། ༢༽ འཕགས་ ཡིན་ནམ་བརྟག་གོ།



101
མ་ཟབ་
གསང་འདུས་བསྐྱེད་རིམ།
སྦྱོང་བ་ནི། རང་མི་བསྐྱོད་པའི་རིགས་ཀྱི་སྒྲུབ་པ་པོ་ཡིན་ན་མི་བསྐྱོད་པ་ཞི་དྲག་གམ་
རྡོ་རྗེ་འཆང་གང་རུང་དུ་བསྒོམ་པའི་མགྲིན་པ་དུང་དམར་པོའི་རྣམ་པ་ཅན་གྱི་ནང་དུ་
ཧཱི༔ལས་བྱུང་བའི་པདྨ་དམར་པོ་འདབ་མ་བརྒྱད་པའི་ལྟེ་བར་ཧཱུཾ་ཡིག་སྔོན་པོ་ལས་བྱུང་
བའི་རྡོ་རྗེ་རྩེ་ལྔ་པ་རྭ་དབུས་མ་སྦུ་གུ་ཅན་གྱི་རྩེ་མོ་ལས་ཨོ་ཡིག་དཀར་པོ་འོད་ཟེར་ཟས་
ལ་ཟུག་པར་མོས་ཏེ། དེ་ནས་སྙིང་ག་ནས་སྦྱང་བ་ནི། སྙིང་གར་སྣ་ཚོགས་པདྨ་དང་
ཉི་མའི་སྟེང་དུ་ལྷ་ཐམས་ཅད་ཀྱི་ངོ་བོར་གྱུར་པའི་ཧཱུཾ་ཡིག་སྔོན་པོ་མེ་ལྕེ་རྩེ་གསུམ་འབར་
བ་ལྟ་བུ་བསམ་པར་བྱའོ། །དེ་ནས་ལག་པ་གཡས་པ་དགང་བླུགས་སུ་མོས་ནས་ཨོཾ་གྱིས་
འོད་ཟེར་གྱིས་དྲངས། ལྕེའི་སྦུ་གུ་ནས་ཞུགས་ཏེ་ལྷ་ཐམས་ཅད་འདུས་པའི་བདག་ཉིད་
སྙིང་གའི་ཧཱུྃ་ཡིག་ལ་འབུལ་གྱིན་བཟའ་བཏུང་ལ་ལོངས་སྤྱོད་པ་ནི་ནང་གི་སྦྱིན་སྲེག་གོ།
དེ་ནས་གསང་གནས་སུ་ཡཾ་ལས་རླུང་གི་དཀྱིལ་འཁོར། ལྟེ་བར་རཾ་ལས་མེའི་དཀྱིལ་
འཁོར། སྙིང་གར་ལཾ་ལས་སའི་དཀྱིལ་འཁོར། མགྲིན་པར་ཁཾ་ལས་ཆུའི་དཀྱིལ་འཁོར་
བསམ་ལ་རླུང་གིས་མེ་སྦར། མེས་ས་བསྲེག །དེའི་དྲོད་ཀྱིས་ཆུ་ཁོལ་བས་བཟའ་བཏུང་
རྣམས་མགྲིན་པའི་པདྨ་ནས་ཞུགས། སྙིང་གར་སླེབ་པ་ན་དྭངས་མ་རྣམས་ཀྱིས་ལྷ་རྣམས་
ཚིམ་ཞིང་། ལྟེ་བར་སླེབ་པ་ན་གཏུམ་མོའི་མེས་བསྲེགས་ཏེ་རྩིག་མ་རྣམས་ཐལ་བར་
གྱུར་ཏེ། འོག་སྒོ་ནས་ཐོན་པར་བསམ་ལ་ཅུང་ཟད་ཞུ་བའི་འོག་ཏུ་རླུང་ཁ་སྦྱར་གཟུང་
བར་བྱའོ། །དེ་ལྟར་རྒྱུན་དུ་བྱས་ན་ནད་དང་དུག་ལ་སོགས་པ་རྣམས་ཀྱིས་མི་ཚུགས་
ཤིང་། དུས་མ་ཡིན་པར་འཆི་བ་ཡང་བཟློག་པར་གསུངས་སོ། །དེ་ཡང་རྣམ་སྣང་
སོགས་རིགས་གཞན་གྱི་སྒྲུབ་པ་པོ་ཡིན་ན། ལྕེ་འཁོར་ལོ་དང་། པདྨ་དང༌། རིན་པོ་
༡༽ བོད་དཔེ་རྙིང་པ་ ༥༨ ན་ ལས། གནས་



102
གསང་འདུས་བསྐྱེད་རྫོགས།
ཆེར་བསྐྱེད་པ་སོགས་ཤེས་པར་བྱ་ཞིང་། ནང་མཆོད་མྱོང་བའི་སྐབས་ཀྱི་ལྕེ་བྱིན་རླབས་
ཀྱང་གོང་ལྟར་བྱའོ། །འདི་ལྟ་བུའི་ཁ་ཟས་ཀྱི་རྣལ་འབྱོར་དང་ལྡན་པའི་སྒོ་ནས་བཟའ་
བཏུང་ལ་ལོངས་སྤྱོད་པ་ནི་ཇི་སྙེད་ལོངས་སྤྱོད་པ་ཐམས་ཅད་བསོད་ནམས་ཀྱི་ཕུང་པོ་
ཆེན་པོ་བསྐྱེད་པར་འགྱུར་ཞིང་། དད་ཟས་ཡོན་གྱི་ཕུང་པོ་ཇི་སྙེད་ལོངས་སྤྱོད་པ་ཐམས་
ཅད་ཀྱང་སྦྱོང་ནུས་པ་ཡིན་ཏེ། གདན་བཞི་ལས། གང་ཞིག་བཟའ་བཏུང་ཅུང་ཟད་
རྣམས། །བསྔོ་བ་བྱས་ནས་བཟའ་བར་བྱ། །འདི་ལྟར་སྤྱོད་པའི་རྣལ་འབྱོར་པ། །བུ་
ལོན་དུ་ཡང་མི་འགྱུར་རོ། །ཞེས་གསུངས་པ་ལྟར་རོ། །གསུམ་པ་ཉལ་བའི་རྣལ་འབྱོར་
ནི༔ ཐུན་ཐ་མའི་མཐར་ཉལ་བའི་ཚེ། ལུས་དཀྱིལ་གྱི་ལྷ་རྣམས་ལྷག་མོས་ལུས་ལ་
བསྡུ་བའི་སྐབས་ཇི་ལྟ་བ་བཞིན་དུ་བསྡུས་པའི་མཐར་སེམས་གཞན་དུ་མི་བཏང་བར་འོད་
གསལ་དུ་བསྡུས་པའི་སྟོང་པ་ཉིད་དང་། སེམས་དབྱེར་མེད་པའི་ཆོས་སྐུ་ལ་ང་རྒྱལ་
བཞག་པའི་ངང་དེ་ཉིད་ནས་ཉལ་ཏེ་གཉིད་ཀྱི་འོད་གསལ་འཛིན་ཅི་ཐུབ་བྱ། ལྡང་བའི་
ཚེ་ལྷ་མོ་བཞིས་བསྐུལ་བར་བསམ་སྟེ་འོད་གསལ་གྱི་ངང་ལས་གཙོ་བོ་ཡབ་ཡུམ་གྱི་སྐུར་
ལྡང་བ་ལ་སློབ་བོ། །གཏོར་མའི་རྣལ་འབྱོར་ནི། ཟན་དང་འབྲས་ཆན་སྲན་མ་ཤ།།
ཉ་ཤ་ཆང་ཆུ་སྒོག་སྐྱ་བཙོང་། །ཆན་ཐུག་ཁུར་བ་ཞོ་འོ་མ། །གཞན་ཡང་འཇིག་རྟེན་
དང་འཇིག་རྟེན་ལས་འདས་པའི་གཏོར་མ་ནི། བགེགས་ཉེ་བར་ཞི་བ་དང་དངོས་གྲུབ་
ཀྱི་རྒྱུར་ཐོག་མཐའ་བར་གསུམ་དུ་གལ་ཆེ་བར་རྒྱུད་སྡེ་རྣམས་ལས་གསུངས་ཤིང་གྲུབ་
ན་ཐུན་བཞིའི་མཐར་བྱ། མ་གྲུབ་ན་ཐུན་ཐ་མའི་མཐར་ངེས་པར་བྱ་དགོས་པས་དེའི་
ཚུལ་གཏོར་མའི་སྣོད་ནི། པདྨའི་སྣོད་ཅེས་པ་ཐོད་པ་ཡིན། ཁྱོགས་ཞེས་པ་རས་དང་ .
ལོ་མ་ལ་སོགས་པའི་ཁུད་དང་ཟངས་གཞོང་སོགས་སུ་བྱ་ཞིང་། དཀྱིལ་མཆོག་རྡོ་རྗེ་



103
གསང་འདུས་བསྐྱེད་རིམ།
ཕྲེང་བ་ལས་ནི། ཁམ་ཕོར་དང་། ལག་པའི་ཁྱོར་བའི་ནང་དུ་ཡང་སྦྱིན་པར་བཤད་
དོ༑ ༑གཏོར་མའི་རྫས་ནི་ཟན་དང་། འབྲས་ཆན་དང་། སྲན་མ་དང་། ཤ་དང་། ཉ་
ཤ་དང་། ཆང་དང་། ཆུ་དང་། བཙོང་དང་། སྒོག་སྐྱ་དང་། ཆན་ཐུག་དང་།
འཁུར་བ་དང་། ཞོ་དང་། འོ་མ་ལ་སོགས་པ་དང་། མ་འབྱོར་ན་ཆང་དང་ཆུ་ཙམ་
གྱིས་ཀྱང་ཆོག་པར་གསུངས་སོ། །འོན་ཀྱང་སྡོམ་བྱུང་ལས། གཏོར་མ་མྱོས་བྱེད་
མེད་པར་ལས། །མྱུར་དུ་འགྲུབ་པར་མི་འགྱུར་རོ། །དེས་ན་སྔོན་གྱི་སངས་རྒྱས་ཀྱིས།།
གཏོར་མ་རབ་ཏུ་བསྔགས་པར་གསུངས། །ཞེས་ཆང་གལ་ཆེ་བར་གསུངས་སོ། །གཏོར་
མ་བྱིན་རླབས་ནང་མཆོད་ལྟར་བྱ། གཏོར་མགྲོན་སྤྱན་འདྲེན་པའི་ཚུལ་ནི། དཀྱིལ་
ཆོག་རྡོ་རྗེ་འཕྲེང་བ་ལས་བཤད་པ་ལྟར། རང་གི་ཐུགས་ཀའི་ཧཱུྃ་གི་འོད་ཟེར་གྱིས་ཁྲོ་
བཅུ་དང་བཅས་པའི་སྲུང་བའི་འཁོར་ལོ་རྩིབས་བཅུ་པའི་ལྟེ་བར་གཞལ་ཡས་ཁང་གི་ནང་
དུ་བཞུགས་པའི་དཀྱིལ་འཁོར་དང་། ཕྱི་རོལ་ཏུ་ཕྱོགས་སྐྱོང་བཅོ་ལྔ་འཁོར་བཅས་དང་།
ཀླུ་དང་སེམས་ཅན་ཐམས་ཅད་བཀུག་ནས་སྐད་ཅིག་གིས་འོད་གསལ་དུ་བཅུག་པའི་སྟོང་
པའི་ངང་ལས་རྡོ་རྗེ་འཆང་ཡབ་ཡུམ་དང་བཅས་པར་བསྐྱེད་ལ། འབུལ་ཚུལ་ནི་ཆུ་
བཞི་འབུལ་བ་སྔོན་དུ་འགྲོ་བས་དྲིལ་བུ་དཀྲོལ་ཞིང་རྡོ་རྗེ་གསོར་ཏེ་བཛྲ་དྷཱིཀ་ཅེས་སོགས་
ལྷ་རང་རང་གི་མཚན་སྔགས་ཀྱི་མཐར་རང་རང་གི་ས་བོན་ཡི་གེ་གསུམ་དང་སྤེལ་བ་
བརྗོད་དེ། མཐར་སརྦ་དུཥཱ་ས་མ་ཡ་མུ་ཏྲ་པྲ་བྷཾ་ཛཱ་ཀ་མཱ་མ་ཤནྟཾ་རཀྵ་ཙ་ཀུ་རུ་ཡེ་སྭཱཧཱ་
ཧཱུྃ༔ ཞེས་བརྗོད་དེ་འབུལ། དེ་ནས། ཨོ་དུས་གསུམ་སྐྱེས་པ་ཞེས་སོགས་བརྗོད་དེ་
ཕྱོགས་སྐྱོང་སོགས་ལ་འབུལ། མཇུག་ཏུ་ཞལ་བསིལ། ཕྱག་བཀྲུ་བ་དང་། སོ་རྩི་
རྣམས་བྱིན་ནས་བཟོད་པ་གསོལ། ཡིག་བརྒྱ་བཟླས་ནས་ཨོ་ཡ་ག་ཞེས་སོགས་བརྗོད་



104
གསང་འདུས་བསྐྱེད་རྫོགས། །
104
དེ༑ པད་ཀོར་དང༌། འཁྱུད་པའི་ཕྱག་རྒྱ་བྱེད་པ་དང༌། སེ་གོལ་གཏོག་སྟེ་ཕྱོགས་
སྐྱོང་འཁོར་བཅས་རང་གནས་སུ་གཤེགས་པར་བསམ་མོ། །གསུམ་པ་བསྐྱེད་རིམ་པས་
དངོས་གྲུབ་བསྒྲུབ་པའི་རྣམ་གཞག་ནི། སྤྱིར་སྔགས་པས་སྒྲུབ་པར་བྱེད་པའི་དངོས་གྲུབ་
ལ་མཆོག་དང་ཐུན་མོང་གི་དངོས་གྲུབ་གཉིས་ཡོད་པ་ལ་རྫོགས་རིམ་གྱི་རྟོགས་པ་ཐོབ་
པ་ལ་མ་ལྟོས་པར་བསྐྱེད་རིམ་ཉིད་ཀྱིས་བསྒྲུབ་པར་བྱ་བའི་དངོས་གྲུབ་ནི། ཐུན་མོང་
བའི་འམ་འཇིག་རྟེན་པའི་དངོས་གྲུབ་ཡིན། དེ་ལ་གོང་དུ་བཤད་པ་ལྟར། ཞི་སོགས་
བྱ་བའི་ཆོ་ག་དང་། །དེ་བཞིན་གྲུབ་པ་བརྒྱད་དང་ནི། །ཞེས་གསུངས་པ་ལྟར། དངོས་
གྲུབ་ཆུང་འབྲིང་གཉིས་སུ་ཡོད་དོ། །གསུམ་པ་སྒྲུབ་ཐབས་ལ་སློབ་པའི་རིམ་པ་ཉིད་
བཤད་པ་ལ་གཉིས། ཐུན་བཞི་ལ་མངོན་རྟོགས་ཇི་ཙམ་ཞིག་བསྒོམ་པ་དང༌། དམིགས་
པ་སྐྱོང་ཚུལ་དངོས་སོ། །དང་པོ་ནི། འོ་ན་ཐུན་བཞི་པོ་རེ་རེའི་སྐབས་སུ་མངོན་རྟོགས་
ཀྱི་ཚད་ཇི་ཙམ་རེ་སྒོམ་པར་བྱེད་པ་ཡིན་ཞེ་ན། ཐུན་ཐོག་མཐའ་གཉིས་ལ་རྒྱས་པ་དང་།
བར་པ་གཉིས་ལ་བསྡུས་པ་བསྒོམ་པ་དང༌། དང་པོ་རྒྱས་ལ་ཐ་མ་གསུམ་ག་བསྡུས་པ་
བསྒོམ་པའི་ཚུལ་བཤད་པ་ནི། རྒྱུན་གྱི་བྱེད་ལུགས་ཡིན་གྱི། དལ་བྲེལ་གྱི་དབང་དུ་
བྱས་ན་བྲེལ་བའི་ཚེ་དང་པོ་ཡང་བསྡུས་པ་བྱེད་པར་མན་སྙེར་གསུངས་སོ། །འོ་ན་མངོན་
རྟོགས་རྒྱས་བསྡུས་ཇི་ལྟ་བུ་ཞེ་ན། གོང་དུ་བཤད་པ་ལྟར་རྒྱས་པ་ནི་ཡེ་ཤེས་ཀྱི་ས་བསྐྱེད་
པ་ནས། ལས་རྒྱལ་མཆོག་གི་མཐར་ཐུག་པའི་བར་གྱི་ཏིང་ངེ་འཛིན་གསུམ་ག་ཚང་
བ་དང་། བསྡུས་པ་ནི་ཡེ་ཤེས་ཀྱི་ས་བསྐྱེད་པ་ནས་མཆོད་པའི་ང་རྒྱལ་འཛིན་པ་ཡན་
གྱི་དང་པོ་སྦྱོར་བ་བྱས་ནས་ཕྲ་ཐིག་ཅུང་ཟད་བསྒོམ། དེ་ནས་ལུས་དཀྱིལ་གྱི་ལྷ་སོ་སོའི་
ཐུགས་ཀར་རང་རང་གི་ས་བོན་ལ་བཟླས་བྱའི་སྔགས་ཀྱིས་བསྐོར་བ་སོགས་བསྒོམས་



105
གསང་འདུས་བསྐྱེད་རིམ།
ནས་བཟླས་པ་དང་། དེ་ནས་མཆོད་བསྟོད་བདུད་རྩི་མྱང་བར་བྱ། དེ་ནས་གཞལ་
ཡས་ཁང་གི་ཆ་སོ་སོ་རང་གི་ལུས་ཀྱི་ཆ་སོ་སོ་ལ་བསྡུ་བ་སོགས་ཀྱི་ཉེར་བསྡུ་བྱའོ། །བསྡུས་
པ་འདི་བསྒོམ་ན་ཡང་ལྷག་མོས་ལུས་ལ་བསྡུ་བའི་ཚེ་འཁོར་གྱི་ལྷ་རྣམས་ཀྱི་གདན་ཡང་
མི་དམིགས་པར་བྱ་དགོས་སོ། །གཉིས་པ་དམིགས་པ་སྐྱོང་ཚུལ་དངོས་ལ། དེ་ཡང་
བསྐྱེད་རིམ་པའི་ཐུན་མོང་མ་ཡིན་པའི་སྤང་བྱ་ནི། ཐ་མལ་གྱི་སྣང་ཞེན་གཉིས་ཡིན་
ལ༔ དེ་འགོག་པ་ལ་སྒྲུབ་ཐབས་ཐུན་བཞིར་བསྒོམ། དེ་ཡང་ཐ་མལ་གྱི་ང་རྒྱལ་འགོག་
པ་གཙོ་བོ་ཡིན་ལ། སྣང་བ་འགོག་པ་དེའི་ཡན་ལག་གོ །དེ་ལྟར་སྒྲུབ་ཐབས་ཐུན་བཞིར་
ཡིད་མ་ཡེངས་པར་བྱས་ཏེ་མངོན་རྟོགས་གནས་སྐབས་གང་དང་གང་ལ་དེ་དང་དེའི་
རྣམ་པ་གསལ་ཞིང་། དེ་དང་འདིའོ་སྙམ་པའི་ང་རྒྱལ་བརྟན་པ་ལ་བསླབ་པར་བྱའོ།།
དེ་ལྟར་བསླབས་པས་ཐ་མལ་གྱི་སྣང་ཞེན་ལྡོག་པར་འགྱུར་རོ། །མདོར་ན་ཕྱི་དཀྱིལ་
དང་ལུས་དཀྱིལ་གྱི་ལྷ་རྣམས་སྐུ་མདོག་ཞལ་ཕྱག་ཕྱག་མཚན་རྒྱན་རིགས་བདག་རྣམས་
མ་འདྲེས་པར་གསལ་བར་སྣང་བ་བྱིང་རྒོད་དང་བྲལ་བར་རྩེ་གཅིག་ཏུ་འཇོག་ནུས་ཤིང་།
ང་རྒྱལ་བརྟན་ན་རགས་པ་དྲན་པ་གཅིག་པའི་རྣལ་འབྱོར་མཐར་ཕྱིན་པ་ཡིན། སྟེང་
སྒོར་ཕྱག་མཚན་ཕྲ་མོ་དང་། འོག་སྒོའི་ཐིག་ལེ་ཕྲ་མོ་ལ་ལོབས་པ་མཐར་ཕྱིན་ན་ཕྲ་
བ་རྟོག་པའི་རྣལ་འབྱོར་མཐར་ཕྱིན་པ་ཡིན་ནོ། །དེ་ལྟར་གོང་དུ་བཤད་པའི་སྒྲུབ་ཐབས་
དེ་རྣམས་ཆིངས་སུ་བསྡུས་ན་དྲུག་སྟེ། དེ་ཉིད་ཞེ་དགུའི་ཆིངས། རྣལ་འབྱོར་བཞིའི་
ཆིངས། རྣལ་འབྱོར་དྲུག་གི་ཆིངས། རྡོ་རྗེ་བཞིའི་ཆིངས། བསྙེན་སྒྲུབ་ཡན་ལག་
བཞིའི་ཆིངས། ཏིང་ངེ་འཛིན་གསུམ་གྱི་ཆིངས་སོ། །དང་པོ་ནི། ལེའུ་བཅུ་གཉིས་པ་
ལས། དགོན་པ་ཆེན་པོའི་ས་ཕྱོགས་སུ། ཞེས་སོགས་ཀྱིས་བསྟན་པའི་དྲང་དོན་གྱི་གནས་



106
གསང་འདུས་བསྐྱེད་རྫོགས།
ལྟ་བུ། གནས་ཀྱི་དེ་ཉིད། རང་མི་བསྐྱོད་རྡོ་རྗེར་གསལ་བ། ཞེས་པ་ནས། ཚོགས་
ཞིང་རང་གནས་སུ་གཤེགས་པར་གྱུར། ཞེས་པའི་བར་བརྩེ་བ་སྙིང་རྗེ་ཆེན་པོ་ལ་དམིགས་
པའི་དེ་ཉིད། ཨོཾ་སྭ་བྷ་ཝ་ཞེས་པ་ནས། སེམས་དཔའ་གསུམ་གྱི་བདག་ཉིད་ཅན་དུ་
གྱུར། ཅེས་པའི་བར་སྲུང་འཁོར་གྱི་གཙོ་བོ་བསྐྱེད་པའི་དེ་ཉིད། གཤིན་རྗེ་གཤེད་ནག་
པོ་ཞེས་པ་ནས་ཚར་གཅོད་པའི་ཚུལ་གྱིས་བཞུགས་པར་གྱུར་ཅེས་པའི་བར་ནི་སྲུང་འཁོར་
གྱི་འཁོར་གྱི་ལྷ་བསྐྱེད་པའི་དེ་ཉིད། བདག་ཉིད་ཀྱི་འོག་གི་གནོད་མཛེས། ཞེས་པ་ནས་
གཡོ་འགུལ་མེད་པར་གྱུར་ཅེས་པའི་བར་ནི་བགེགས་ལ་ཕུར་བུས་གདབ་པའི་དེ་ཉིད། ཊཱཀྐི་
ཧཱུྃ་ཛཞེས་པ་ནས། ཨོཾ་ཨཱ་ཧཱུྃ་ཞེས་པའི་བར་རྭ་གུར་སོགས་ཀྱི་བསྲུང་བའི་དེ་ཉིད། དངོས་
པོ་མེད་པ་ཞེས་པ་ནས། སྨོན་པ་མེད་པའི་རང་བཞིན་དུ་གྱུར་ཅེས་པའི་བར་ནི་ཡེ་ཤེས་
ཀྱི་ས་བསྒོམ་པའི་དེ་ཉིད། སྟོང་པའི་ངང་ལས་སྐད་ཅིག་གིས་ཞེས་པ་ནས་སྣ་ཚོགས་
རྡོ་རྗེར་གྱུར་ཅེས་པའི་བར་རྡོ་རྗེ་སའི་ཆ་བསྐྱེད་པའི་དེ་ཉིད། བྷཾ་དཀར་པོ་ཞེས་པ་ནས།
བྱང་ཕྱོགས་པ་རྣམས་ལ་སྣ་ཚོགས་རྡོ་རྗེའི་གདན་ཞེས་པའི་བར། ལྷག་མོས་ཀྱི་གཞལ་
ཡས་ཁང་བསྐྱེད་པའི་དེ་ཉིད། དབུས་ཀྱི་གདན་ལ་རང་ཉིད་ཅེས་པ་ནས་རང་རང་གི་
སངས་རྒྱས་ཀྱི་ཞིང་དུ་གཤེགས་པར་གྱུར་ཅེས་པའི་བར་ལྷག་མོས་ཀྱི་ལྷའི་འཁོར་ལོ་འགོད་
པའི་དེ་ཉིད། རང་གི་ཐུགས་ཀའི་ཧཱུཾ་སྔོན་པོའི་འོད་ཟེར་ཞེས་པ་ནས་རྐང་མཐིལ་གཉིས་
སུ་གནོད་མཛེས་རྒྱལ་པོ་ཞེས་པའི་བར་ནི། ལྷག་མོས་ལུས་ལ་བསྡུ་བའི་དེ་ཉིད། དེ་
ནས་ལུས་ཀྱི་ཞེས་པ་ནས་ཨཱཏྨ་ཀོཉཧཾ་ཞེས་པའི་བར། ལྷག་མོས་འོད་གསལ་དུ་སྡུད་པའི་
དེ་ཉིད། གདན་དབུས་མའི་ཞེས་པ་ནས། སྟེང་ནས་སྟེང་དུ་བརྩེགས་པར་གྱུར་ཅེས་
པའི་བར་ཉི་མ་སོགས་ལ་དམིགས་པ་ལས་ལྡང་བའི་དེ་ཉིད། དེ་ཐམས་ཅད་གཅིག་ཏུ་



1 07
གསང་འདུས་བསྐྱེད་རིམ།
འདྲེས་པ་ལས་ཞེས་པ་ནས། ཆ་ཐམས་ཅད་ཡོངས་སུ་རྫོགས་པར་གྱུར་ཅེས་པའི་བར་
ཟླ་བ་ལས་བྱང་ཆུབ་པའི་དེ་ཉིད། དེ་ལས་འོད་འཕྲོས་ཞེས་པ་ནས། ཟླ་བར་སྣང་བ་
དེ་ངའོ་ཞེས་པའི་བར་ཡེ་ཤེས་ཙམ་ལས་མཉམ་པར་འཇོག་པའི་དེ་ཉིད། ཟླ་བའི་སྟེང་
དུ་ཆུ་ལས་ཆུ་བུར་ཞེས་པ་ནས། དེ་ལ་ཐིམ་ཞེས་པའི་བར་ས་བོན་ལས་བྱང་ཆུབ་པའི་
དེ་ཉིད། དེ་ཡོངས་སུ་གྱུར་པ་ལས་ཞེས་པ་ནས། ཨཏྨ་ཀོཉཧཾ་ཞེས་པའི་བར་ཕྱག་མཚན་
ལས་བྱང་ཆུབ་པའི་དེ་ཉིད། རྡོ་རྗེ་ཡི་གེ་དང་ཞེས་པ་ནས། ན་བཟའ་ཅན་དུ་གྱུར་ཅེས་
པའི་བར་སྐུ་རྫོགས་པ་ལས་བྱང་ཆུབ་པའི་དེ་ཉིད། རང་བཞིན་གྱི་གནས་ནས་ཞེས་པ་
ནས། ན་བཟའ་ཅན་དུ་གྱུར་ཅེས་པའི་བར་དང་པོའི་མགོན་པོ་སྤྲུལ་སྐུ་རྡོར་སེམས་སུ་
བསྒྱུར་བའི་དེ་ཉིད། རང་གི་ལུས་ཀྱི་མདུན་རྒྱབ་ཅེས་པ་ནས། ཆ་སོ་སོར་གྱུར་ཅེས་
པའི་བར། ལུས་རྟེན་གཞལ་ཡས་ཁང་དུ་བསྐྱེད་པའི་དེ་ཉིད། རང་གི་སྤྱི་གཙུག་ཅེས་
པ་ནས་དོན་གྲུབ་ཀྱི་ཕྱག་མཚན་ཐ་མ་” ནོར་བུ་འཛིན་པ་ཞེས་པའི་བར་ནི། ཕུང་པོ་ལྔ་
རིགས་ལྔར་བསྒོམ་པའི་དེ་ཉིད། ལྟེ་བར་ལུས་ཀྱི་ཞེས་པ་ནས། སྒྲོལ་མའི་ཕྱག་མཚན་
ཐ་མ་རལ་གྲི་འཛིན་པ་ཞེས་པའི་བར་ཁམས་བཞི་ཡུམ་བཞིར་བསྒོམ་པའི་དེ་ཉིད། མིག་
གཉིས་སུ་ཞེས་པ་ནས། བྱམས་པའི་ཕྱག་མཚན་ཐ་མ་རལ་གྲི་འཛིན་པ་ཞེས་པའི་བར་
མིག་སོགས་ས་སྙིང་སོགས་སུ་བསྒོམ་པའི་དེ་ཉིད། མིག་གི་སྒོར་ཞེས་པ་ནས། རེག་
བྱ་རྡོ་རྗེ་མའི་ཕྱག་མཚན་ཐ་མའི་རིན་ཆེན་རལ་གྲི་འཛིན་པ་ཞེས་པའི་བར་ཡུམ་ལྔ་རྡོ་
རྗེ་མ་ལྔར་བསྒོམ་པའི་དེ་ཉིད། ལག་པ་གཡས་ལ་ཞེས་པ་ནས། ཉམས་ཐམས་ཅད་
ཡོངས་སུ་རྫོགས་པར་གྱུར་ཅེས་པའི་བར་ཡན་ལག་ཁྲོ་བོར་བསྒོམ་པའི་དེ་ཉིད། རང་
༡༽ བོད་དཔེ་རྙིང་པ་ ༦༡ ན་ ལས། ཐ་མ་ ཞེས་པ་མེད།



108
== བརྩམས ་
གསང་འདུས་བསྐྱེད་རྫོགས། །
གི་སྤྱི་བོར་ཞེས་པ་ནས་ཨཱཏྨ་ཀོཉཧཾ་ཞེས་པའི་བར་སྐུ་བྱིན་རླབས་ཀྱི་དེ་ཉིད། རང་གི་
ལྕེའི་དབུས་སུ་ཞེས་པ་ནས་ཨཱཏྨ་ཀོཉཧཾ་ཞེས་པའི་བར་གསུང་བྱིན་རླབས་ཀྱི་དེ་ཉིད། རང་
གི་སྙིང་གའི་ཞེས་པ་ནས་ཨཱཏྨ་ཀོཉཧཾ་ཞེས་པའི་བར་ཐུགས་བྱིན་རླབས་ཀྱི་དེ་ཉིད། ”དེ་
བཞིན་གཤེགས་པ་ཞེས་པ་ནས། ཨཱཏྨ་ཀོཉཧཾ་ཞེས་པའི་བར་སྐུ་གསུང་ཐུགས་ཐུན་མོང་
བྱིན་གྱིས་བརླབས་པའི་དེ་ཉིད། རང་དམ་ཚིག་སེམས་དཔའི་ཞེས་པ་ནས། ལུས་རྒྱས་
པར་བྱེད་པ་ཞེས་པའི་བར་ཡེ་ཤེས་སེམས་དཔའི་དེ་ཉིད། དེའི་ཐུགས་ཀར་ཞེས་པ་ནས་
ཚིམ་པར་གྱུར་ཅེས་པའི་བར་ཏིང་ངེ་འཛིན་སེམས་དཔའི་དེ་ཉིད། རང་གི་སྙིང་ག་ནས་
ཞེས་པ་ནས་རྣམ་པ་ལྔས་གང་བར་གྱུར་ཅེས་པའི་བར་ནི། རིག་མ་འདུ་བྱ་བའི་དེ་ཉིད།
རང་ཉིད་རིན་འབྱུང་དུ་གྱུར་ཞེས་པ་ནས། ཨཱཏྨ་ཀོཉཧཾ་ཞེས་པའི་བར་རྗེས་ཆགས་ཀྱི་
དེ་ཉིད། རང་ཉིད་རྡོ་རྗེ་འཆང་དུ་གྱུར་ཅེས་པ་ནས། ཨཱཏྨ་ཀོཉཧཾ་ཞེས་པའི་བར་མཆོད་
པའི་དེ་ཉིད། རིགས་ལྔ་ཡུམ་གྱི་པདྨར་བསྐྱོད་པ་ཕྱིར་དབྱུང་རང་གནས་སུ་འཁོད་པ་
གཤེགས་པ་དབྱུང་བའི་དེ་ཉིད། ཡུམ་བཞི་ཡུམ་གྱི་པདྨར་བསྐྱེད་པ་ཕྱིར་དབྱུང་རང་
གནས་སུ་འཁོད་པ་གཤེགས་མ་དབྱུང་བའི་དེ་ཉིད། སེམས་དཔའ་བརྒྱད་ཡུམ་གྱི་པདྨར་
བསྐྱེད་པ་ཕྱིར་དབྱུང་རང་གནས་སུ་འཁོད་པ་སེམས་དཔའ་དབྱུང་བའི་དེ་ཉིད། རྡོ་རྗེ་
མ་ལྔ་ཡུམ་གྱི་པདྨར་བསྐྱེད་པ་ཕྱིར་དབྱུང་རང་གནས་སུ་འཁོད་པ་སེམས་མ་དབྱུང་བའི་
དེ་ཉིད། ཁྲོ་བོ་བཅུ་ཡུམ་གྱི་པདྨར་བསྐྱེད་པ་ཕྱིར་དབྱུང་རང་གནས་སུ་འཁོད་པ་ཁྲོ་བོ་
དབྱུང་བའི་དེ་ཉིད། སྟེང་སྒོར་ཕྱག་མཚན་ཕྲ་མོ་བསྒོམ་པའི་དེ་ཉིད། འོག་སྒོར་ཐིག་
ལེ་ཕྲ་མོ་བསྒོམ་པའི་དེ་ཉིད། ཨོཾ་ཨཱཿཧཱུྃ་ཞེས་པ་ཡིད་བཟླས་ཀྱི་དེ་ཉིད། ཨོཾ་ཨཱཿབཛྲ་
༡༽ བོད་དཔེ་རྙིང་པ་ ༦༡ བ་ ལས། རང་ཉིད་



10)
ཟ་ཟ -
-
-
གསང་འདུས་བསྐྱེད་རིམ།
ཞེས་སོགས་ངག་བཟླས་ཀྱི་དེ་ཉིད། ཡབ་ཡུམ་སྙོམས་པར་ཞུགས་པའི་ཞེས་པ་ནས། ན་
ད་ཡང་འོད་གསལ་དུ་ཐིམ་པར་གྱུར་ཅེས་པའི་བར་གཙོ་བོ་འོད་གསལ་དུ་ཞུགས་པའི་
དེ་ཉིད། དེ་ནས་ཚད་མེད་པ་བཞིའི་ཞེས་པ་ནས་མངོན་སུམ་དུ་མཐོང་བར་གྱུར་ཅེས་
པའི་བར་ཞུ་བ་གླུས་བསྐུལ་བ་ལས་བཞེངས་པའི་དེ་ཉིད། མི་བསྐྱོད་རྡོ་རྗེ་ཡེ་ཤེས་ཆེ་
ཞེས་པ་ནས། མཉེས་ཤིང་ཚིམ་པར་གྱུར་ཅེས་པའི་བར་མཆོད་བསྟོད་ཀྱི་དེ་ཉིད། རང་
གི་ཐུགས་ཀའི་ཧཱུྃ་ཞེས་པ་ནས། ཨོཾ་ཡོ་ག་ཤུདྡྷ་ཞེས་པའི་བར་ཉེར་བསྡུའི་དེ་ཉིད། ཁ་
ཟས་ཀྱི་དེ་ཉིད། ལུས་བརྟས་པར་བྱེད་པའི་དེ་ཉིད། དངོས་གྲུབ་ཆུང་ངུ་བསྒྲུབ་པའི་
དེ་ཉིད། དངོས་གྲུབ་འབྲིང་བསྒྲུབ་པའི་དེ་ཉིད་རྣམས་སོ། །འོ་ན་གོང་དུ་དྲངས་པ་དེ་
རྣམས་ལ་དེ་ཉིད་ང་གཅིག་སྣང་བ་ཞེ་དགུའི་གྲངས་སུ་སྡུད་ཚུལ་ཇི་ལྟར་ཡིན་ཞེ་ན། ས་
བོན་ལས་བྱང་ཆུབ་པ་དང་། ཕྱག་མཚན་ལས་བྱང་ཆུབ་པ་དང་། སྐུ་རྫོགས་པ་ལས་
བྱང་ཆུབ་པ་གསུམ་རྡོ་རྗེ་འཆང་ཆེན་པོ་བསྐྱེད་པའི་དེ་ཉིད་ཅེས་མདོ་བསྲེ་ལས་གསུངས་
པ་ལྟར་གཅིག་ཏུ་བསྡུས་པས་ཞེ་དགུའོ་ཞེས་མཁས་གྲུབ་ཐམས་ཅད་མཁྱེན་པས་གསུངས།
རྗེས་ཆགས་དང་མཆོད་པ་གཉིས་རིག་མ་འདུ་བྱ་བ་སོགས་ཀྱི་དེ་ཉིད་ཅེས་གཅིག་ཏུ་བསྡུས་
པས་ཞེ་དགུའོ་ཞེས་རྗེ་བཙུན་ཤེས་རབ་སེང་གེ་ཡབ་སྲས་བཞེད། མཁས་པ་ཁ་ཅིག །རྣལ་
འབྱོར་དག་རིམ་བྲིས་མ་འགའ་ཞིག་ན་རིག་མ་འདུ་བྱ་བ་སོགས་ཀྱི་དེ་ཉིད་ཅེས་ཞེ་དགུ་
མ་གཏོགས་ང་གཅིག་བགྲངས་པ་མི་སྣང་གསུངས་པ་ཡང་འདི་དང་མཐུན་ཤས་ཆེའོ།།
གཉིས་པ་ལ། རྣལ་འབྱོར། རྗེས་སུ་རྣལ་འབྱོར། ཤིན་ཏུ་རྣལ་འབྱོར། རྣལ་
འབྱོར་ཆེན་པོ་དང་བཞི། དང་པོ་ནི། གནས་ཀྱི་དེ་ཉིད་ནས་ཡེ་ཤེས་ཙམ་ལ་མཉམ་
པར་འཇོག་པའི་དེ་ཉིད་ཀྱི་བར་ཡིན། གཉིས་པ་ནི། ས་བོན་ལས་བྱང་ཆུབ་པའི་དེ་



110
གསང་འདུས་བསྐྱེད་རྫོགས།
ཉིད་ནས་སྐུ་རྫོགས་པ་ལས་བྱང་ཆུབ་པའི་དེ་ཉིད་ཀྱི་བར་ཡིན། གསུམ་པ་ནི། དང༌
པོའི་མགོན་པོ་སྤྲུལ་སྐུ་རྡོར་སེམས་སུ་བསྒྱུར་བ་ནས་ཡན་ལག་ཁྲོ་བོར་བསྒོམ་པའི་དེ་ཉིད་
ཀྱི་བར་ཡིན། བཞི་པ་ནི། སྐུ་བྱིན་རླབས་ཀྱི་དེ་ཉིད་ནས་མཆོད་པའི་དེ་ཉིད་ཀྱི་བར་
ཡིན། རྣལ་འབྱོར་བཞིའི་ཆིངས་ནི་སྒྲུབ་ཐབས་རྒྱས་པའི་ཆིངས་མིན་གྱི། དང་པོ་སྦྱོར་
བ་ཁོ་ནའི་དབང་དུ་བྱས་པ་ཡིན་ཏེ། བཤད་རྒྱུད་རྡོ་རྗེ་འཕྲེང་བ་ལས། རྣལ་འབྱོར་
རྗེས་སུ་རྣལ་འབྱོར་དང་། །ཤིན་ཏུ་རྣལ་འབྱོར་རྣལ་འབྱོར་ཆེ། །དང་པོ་སྦྱོར་བ་མདོར་
བསྡུས་པའོ། །ཞེས་གསུངས། གསུམ་པ་ནི། རྣལ་འབྱོར་སྔ་མ་བཞིའི་སྟེང་དུ་དཀྱིལ་
འཁོར་རྒྱལ་མཆོག་དང་། ལས་རྒྱལ་མཆོག་གི་རྣལ་འབྱོར་གཉིས་བསྣན་པས་དྲུག་ཏུ་
བྱས་པ་ཡིན་ནོ། །དཀྱིལ་འཁོར་རྒྱལ་མཆོག་ནི་གཤེགས་པ་དབྱུང་བའི་དེ་ཉིད་ནས་
ཁྲོ་བོ་དབྱུང་བའི་དེ་ཉིད་ཀྱི་བར་ཡིན། ལས་རྒྱལ་མཆོག་ནི་སྟེང་སྒོར་ཕྱག་མཚན་ཕྲ་
མོ་བསྒོམ་པའི་དེ་ཉིད་ནས་དངོས་གྲུབ་འབྲིང་བསྒྲུབ་པའི་བར་ཡིན་ཏེ། དེ་ཉིད་ལས།
དེ་ནས་དཀྱིལ་འཁོར་རྒྱལ་མཆོག་གིས། །རྣལ་འབྱོར་མཆོག་ལ་དབྱེ་བ་ལྔ། །དེ་ལས་
ཀྱང་ནི་ལས་རྒྱལ་མཆོག །རྣལ་འབྱོར་དབྱེ་བ་བཅུ་གཉིས་སོ། །དེ་ཉིད་དབྱེ་བ་བཞི་
བཅུ་དགུ །བསྐྱེད་པའི་རིམ་པ་མདོར་བསྡུས་པའོ། །ཞེས་གསུངས། བཞི་པ་ལ། ལེའུ་
བཅུ་གཉིས་པ་ལས་གསུངས་པའི་བསྙེན་སྒྲུབ་ཡན་ལག་བཞིའི་ཆིངས་དང༌། རྒྱུད་ཕྱི་
མ་ལས་གསུངས་པའི་བསྙེན་སྒྲུབ་ཡན་ལག་བཞིའི་ཆིངས་གཉིས། དང་པོ་ལ། བསྙེན་
པ༑ ཉེར་སྒྲུབ། སྒྲུབ་པ། སྒྲུབ་ཆེན་དང་བཞི། དང་པོ་ལ། བསྙེན་པ་དངོས་དང་།
དེའི་ཡན་ལག་གཉིས། དང་པོ་ནི། ལྷག་མོས་འོད་གསལ་དུ་བསྡུས་པའི་དེ་བཞིན་ཉིད་
ལས་བྱང་ཆུབ་པ་དེ་ཡིན། གཉིས་པ་ནི། གནས་ཀྱི་དེ་ཉིད་ནས་ལྷག་མོས་ལུས་ལ་བསྡུ་



11 1
གསང་འདུས་བསྐྱེད་རིམ།
བའི་དེ་ཉིད་ཀྱི་བར་ཡིན། དེ་ལ་ཅིའི་ཕྱིར་བསྙེན་པ་ཞེས་བྱ་ནི། ཡུལ་ཅན་བདེ་བ་ཆེན་
པོའི་ཡེ་ཤེས་ཀྱིས་ཡུལ་སྟོང་པ་ཉིད་ལ་ཡང་དང་ཡང་དུ་བསྙེན་ཅིང་དམིགས་པར་བྱེད་
པས་ན་བསྙེན་པ་ཞེས་བྱའོ། །གཉིས་པ་ལ། ཉེར་སྒྲུབ་དངོས་དང་། དེའི་ཡན་ལག་
གཉིས། དང་པོ་ནི། ཉི་མ་སོགས་ལ་དམིགས་པ་ལས་ལྡང་བའི་དེ་ཉིད་ནས་སྐུ་རྫོགས་
པ་ལས་བྱང་ཆུབ་པའི་དེ་ཉིད་ཀྱི་བར་ཡིན། གཉིས་པ་ནི། དང་པོའི་མགོན་པོ་སྤྲུལ་
སྐུ་རྡོར་སེམས་སུ་བསྒྱུར་བ་ནས་ཡན་ལག་ཁྲོ་བོར་བསྒོམ་པའི་དེ་ཉིད་ཀྱི་བར་ཡིན། དེ་
ལ་ཅིའི་ཕྱིར་ཉེར་སྒྲུབ་ཅེས་བྱ་ན། གང་ལ་ཉེ་བའི་ཡུལ་ནི་ཡེ་ཤེས་ཀྱི་ལོངས་སྤྱོད་རྫོགས་
པའི་སྐུ་ཡིན་ལ། དེ་ལ་ཁད་ཉེ་བའི་སྔགས་ཀྱི་ལོངས་སྤྱོད་རྫོགས་པའི་སྐུ་སྒྲུབ་པར་བྱེད་
པས་ན་ཉེར་སྒྲུབ་ཅེས་བྱའོ། །གསུམ་པ་ནི། སྐུ་བྱིན་རླབས་ཀྱི་དེ་ཉིད་ནས་ཏིང་ངེ་འཛིན་
སེམས་དཔའི་དེ་ཉིད་ཀྱི་བར་ཡིན། དེ་ལ་ཅིའི་ཕྱིར་སྒྲུབ་པ་ཞེས་བྱ་ན། རང་གི་ལུས་
ངག་ཡིད་གསུམ་དང་། སྐུ་གསུང་ཐུགས་ཀྱི་རྡོ་རྗེ་གསུམ་དང་། སེམས་དཔའ་གསུམ་
བརྩེགས་ངོ་བོ་དབྱེར་མེད་དུ་སྒྲུབ་པར་བྱེད་པས་ན་སྒྲུབ་པ་ཞེས་བྱའོ། །བཞི་པ་ནི། རིག་
མ་འདུ་བྱ་བའི་དེ་ཉིད་ནས་དངོས་གྲུབ་འབྲིང་སྒྲུབ་པའི་དེ་ཉིད་ཀྱི་བར་ཡིན། དེ་ལ་ཅིའི་
ཕྱིར་སྒྲུབ་པ་ཆེན་པོ་ཞེས་བྱ་ན། གཞན་དོན་རྒྱ་ཆེན་པོ་ལ་འཇུག་པས་ན་སྒྲུབ་པ་ཆེན་
པོ་ཞེས་བྱའོ། །གཉིས་པ་ལ། ཐུན་མོང་བའི་བསྙེན་པ་དང་། དེ་མ་ཡིན་པའི་ཉེར་
སྒྲུབ། སྒྲུབ་པ། སྒྲུབ་ཆེན་དང་བཞི། དང་པོ་ནི། གནས་ཀྱི་དེ་ཉིད་ནས་ལུས་རྟས་
པར་བྱེད་པའི་དེ་ཉིད་ཀྱི་བར་ཡིན། གཉིས་པ་ནི། ལེའུ་བཅུ་གཉིས་པ་ལས་གསུངས་
པའི་རྡོ་རྗེ་འཆང་གཙོ་བོར་བྱས་པའི་དང་པོ་སྦྱོར་བ་དང་། དཀྱིལ་འཁོར་རྒྱལ་མཆོག་
སྔོན་དུ་བཏང་། ལྷ་རྣམས་སེམས་དཔའ་གསུམ་བརྩེགས་ཅན་དུ་བྱས་ཏེ་འོད་ཟེར་ཀྱོ་



གསང་འདུས་བསྐྱེད་རྫོགས། །
བ་གཏོང་བ་དང་། གནོད་མཛེས་གཏོང་བ་ལ་སོགས་པའི་ལས་རྒྱལ་མཆོག་དང་རླུང་
སྔགས་དབྱེར་མེད་དུ་སྦྱོར་བའི་རྡོ་རྗེའི་བཟླས་པ་དང་། ལས་དང་ཡེ་ཤེས་ཀྱི་ཕྱག་རྒྱ་
དང་སྙོམས་པར་ཞུགས་པ་ལས་བྱུང་བའི་བདེ་བ་དང་། སྟོང་པ་དབྱེར་མེད་དུ་སྦྱོར་
བ་དེ་རྣམས་ཡིན། དེ་མ་ཡིན་པའི་སྒྲུབ་པ་ནི། སྙིང་པོ་བསྐུལ་བའི་ཕྱིར་མ་ཡིན་པར་
བོགས་འབྱིན་གྱི་སྤྱོད་པ་བྱེད་པ་དང་། ལྷ་ལ་དྲག་ཤུལ་གྱི་ཕུར་གདབ་བྱེད་པ་དེ་ཡིན།
དེ་མ་ཡིན་པའི་སྒྲུབ་པ་ཆེན་པོ་ནི། མདོ་བསྲེ་ལས་བཤད་པའི་དངོས་གྲུབ་ཆུང་ངུ་སྒྲུབ་
པའི་དེ་ཉིད་དང་། དངོས་གྲུབ་འབྲིང་སྒྲུབ་པའི་དེ་ཉིད་གཉིས་པོ་དེ་ཡིན། ཡང་རང་
དོན་གྱི་དབང་དུ་བྱས་པའི་རིམ་གཉིས་ཐུན་མོང་བའི་བསྙེན་པ། ཉེར་སྒྲུབ། སྒྲུབ་པ།
སྒྲུབ་ཆེན་དང་བཞི་ལས། བླ་མེད་ཀྱི་ལྷའི་རྣལ་འབྱོར་དང་། བདེ་སྟོང་དབྱེར་མེད་
ཀྱི་ལམ་ནི་དང་པོ་དང་། བླ་མེད་ཀྱི་ལྷའི་རྣལ་འབྱོར་ལ་བརྟེན་ནས་སྙིང་པོ་བསྐུལ་བ་
གཉིས་པ་དང་། བླ་མེད་ཀྱི་ལྷའི་རྣལ་འབྱོར་ལ་བརྟེན་ནས་འཇིག་རྟེན་པའི་དངོས་གྲུབ་
སྒྲུབ་པ་གསུམ་པ་དང་། བླ་མེད་ཀྱི་ལྷའི་རྣལ་འབྱོར་ལ་བརྟེན་ནས་ཕྱག་རྒྱ་ཆེན་པོ་མཆོག་
གི་དངོས་གྲུབ་སྒྲུབ་པ་ནི་བཞི་པ་ཡིན་ནོ། །ལྔ་པ་ལ། སྟོང་ཉིད་བྱང་ཆུབ་ཀྱི་རྡོ་རྗེ། ས་
བོན་བསྡུས་པའི་རྡོ་རྗེ། གཟུགས་ཉིད་རྫོགས་པའི་རྡོ་རྗེ། ཡི་གེ་འགོད་པའི་རྡོ་རྗེ་དང་
བཞི་ལས། དང་པོ་ནི། ཡེ་ཤེས་ཀྱི་ས་བསྒོམ་པའི་དེ་ཉིད་ནས་ལྷག་མོས་འོད་གསལ་
དུ་སྡུད་པའི་དེ་ཉིད་ཀྱི་བར་ཡིན། གཉིས་པ་ནི། ཉི་མ་སོགས་ལ་དམིགས་པ་ལས་ལྡང་
བའི་དེ་ཉིད་ནས་ཕྱག་མཚན་ལས་བྱང་ཆུབ་པའི་དེ་ཉིད་ཀྱི་བར་ཡིན། གསུམ་པ་ནི།
སྐུ་རྫོགས་པ་ལས་བྱང་ཆུབ་པའི་དེ་ཉིད་ནས་ཡན་ལག་ཁྲོ་བོར་བསྒོམ་པའི་དེ་ཉིད་ཀྱི་བར་
ཡིན། བཞི་པ་ནི། སྐུ་བྱིན་རླབས་ཀྱི་དེ་ཉིད་ནས་སྒྲུབ་ཐབས་བསྡུས་པའི་དབང་དུ་བྱས་



113
གསང་འདུས་བསྐྱེད་རིམ།
ན་མཆོད་པའི་དེ་ཉིད་ཀྱི་བར་ཡིན། རྒྱས་པའི་དབང་དུ་བྱས་ན་དངོས་གྲུབ་འབྲིང་སྒྲུབ་
པའི་དེ་ཉིད་ཀྱི་བར་(ལ་ཡི་གེ་འགོད་པ་གང་ཡོད་)”ཡིན་ཏེ། རྒྱུད་ཕྱི་མ་ལས། དང་
པོ་སྟོང་ཉིད་བྱང་ཆུབ་སྟེ། །གཉིས་པ་ས་བོན་བསྡུས་པ་འོ། །གསུམ་པ་གཟུགས་ཉིད་
རྫོགས་པ་སྟེ། །བཞི་པ་ཡི་གེ་དགོད་པ་འོ། །ཞེས་གསུངས་སོ། །དྲུག་པ་ལ། དང་པོ་
སྦྱོར་བའི་ཏིང་ངེ་འཛིན། དཀྱིལ་འཁོར་རྒྱལ་མཆོག་གི་ཏིང་ངེ་འཛིན། ལས་རྒྱལ་
མཆོག་གི་ཏིང་ངེ་འཛིན་དང་གསུམ་ཡོད་པ་ལས། དང་པོ་ནི། གནས་ཀྱི་དེ་ཉིད་ནས་
མཆོད་པའི་དེ་ཉིད་ཀྱི་བར་ཡིན། དེ་ལ་ཅིའི་ཕྱིར་དང་པོ་སྦྱོར་བའི་ཏིང་ངེ་འཛིན་ཞེས་
བྱ་ཞེ་ན། རྟེན་གྱི་དཀྱིལ་འཁོར་ལ་བརྟེན་པའི་ལྷ་རྫོགས་པར་འགོད་པའི་དང་པོར་ཏེ།
སྔོན་དུ་ཐབས་ཤེས་དབྱེར་མེད་དུ་སྦྱོར་བའི་ཏིང་ངེ་འཛིན་ཡིན་པས་ན་དེ་སྐད་ཅེས་བྱའོ།།
གཉིས་པ་ནི། གཤེགས་པ་དབྱུང་བའི་དེ་ཉིད་ནས་ཁྲོ་བོ་དབྱུང་བའི་དེ་ཉིད་ཀྱི་བར་ཡིན།
ཅིའི་ཕྱིར་དཀྱིལ་འཁོར་རྒྱལ་མཆོག་གི་ཏིང་ངེ་འཛིན་ཞེས་བྱ་ཞེ་ན། རྟེན་གྱི་དཀྱིལ་
འཁོར་ལ་བརྟེན་པའི་ལྷ་རྫོགས་པར་འགོད་པའི་ཏིང་ངེ་འཛིན་ཡིན་པས་ན་དེ་སྐད་ཅེས་
བྱའོ། །གསུམ་པ་ནི། སྟེང་སྒོར་ཕྱག་མཚན་ཕྲ་མོ་བསྒོམ་པའི་དེ་ཉིད་ནས། དངོས་
གྲུབ་འབྲིང་སྒྲུབ་པའི་དེ་ཉིད་ཀྱི་བར་ཡིན། ཅིའི་ཕྱིར་ལས་རྒྱལ་མཆོག་གི་ཏིང་ངེ་འཛིན་
ཞེས་བྱ་ན། འབྲས་བུ་སངས་རྒྱས་ཀྱི་སྐུ་གསུང་ཐུགས་མཛད་པ་འཕྲིན་ལས་དང་རྣམ་
པ་མཐུན་པར་བསྒོམ་པའི་ཏིང་ངེ་འཛིན་ཡིན་པས་ན་དེ་སྐད་ཅེས་བྱའོ། །འདིར་སྨྲས་
པ༑ གཏིང་ཟབ་རྫོགས་རིམ་མཆོག་གི་རྒྱ་མཚོ་ཡི། །འཇུག་ངོགས་ཆེ་དེར་བདེ་བླག་
སྒྲོལ་བའི་གྲུ། །རིམ་པ་དང་པོའི་རྣམ་འགྲེལ་སྔོན་མེད་ཀྱི། །ལེགས་བཤད་གསར་
༡༽ གུག་རྟགས་ནང་ཚུད་པའི་ཡི་གེ་རྣམས་དག་གམ་བརྟག་གོ།



_114
གསང་འདུས་བསྐྱེད་རྫོགས། །
པའི་དགའ་སྟོན་ཨེ་མ་མཚར། །རྩ་བཤད་རྒྱུད་དང་འཕགས་སྐོར་གཞུང་རྣམས་དང་།།
ཡབ་རྗེ་དམ་པའི་དགོངས་དོན་ནམ་ཞིག་ན། །རྙེད་པར་གྱུར་ཅིག་གུ་ཞེས་ལེགས་སྨོན་
ནས། །ཚིག་དོན་ཉུང་ངུ་སྤངས་ཏེ་རྒྱས་པར་སྦྱར། །ཚེ་འདིའི་ཆེ་ཐབས་སྒྲུབ་ཚེ་བློ་
སྣ་བསྲིངས། །གསུང་རབ་དགོངས་དོན་བསམ་ན་ལོངས་མེད་སྐྱེ། །ཐོས་བསམ་བྱ་
བྲལ་བྱེད་པའི་བསམ་གཏན་པ། །ཕོ་རྒོད་ངེས་འབྱུང་ཅན་རྣམས་བཟོད་པ་མཛོད། །བརྗོད་
བྱ་དམ་པའི་གསུང་བཞིན་བཀོད་པའི་ཕྱིར། །རང་བཟོའི་ཉེས་པས་ཅུང་ཟད་གོས་པ་
མེད། །རྗོད་བྱེད་སྤེལ་ལེགས་ཚིག་གིས་བརྒྱན་པའི་ཕྱིར། །བླུན་ཚིག་གྲོང་པའི་སྐྱོན་
གྱིས་རིང་དུ་དོར། །དེ་ལྟར་བགྱིས་འདི་མཁས་པའི་ཁུར་འཛིན་པའི། །བློ་གྲོས་གཞོན་
ནུའི་སེམས་ལ་མི་འབབ་ཀྱང་། །རྣམ་དཔྱོད་མཛངས་ཤིང་བཟང་པོའི་ལས་འཕྲོ་ཅན།།
ལམ་འདིར་མོས་པ་རྣམས་ཀྱིས་བགོ་སྐལ་མཛོད། །འདི་ལས་བྱུང་བའི་རབ་དཀར་དགེ་
བའི་ཚོགས། །གངས་རིའི་ཏོག་འདྲ་གང་ཞིག་ཐོབ་པ་དེས། །ཡུན་རིང་དོན་མེད་འཁྱམས་
པའི་འགྲོ་བ་རྣམས། །ཟབ་མོའི་ལམ་མཆོག་མྱུར་དུ་བགྲོད་པར་ཤོག །བདག་ཀྱང་
དེང་ནས་སྐྱེ་ཞིང་སྐྱེ་བ་རུ། །འཛམ་གླིང་གསང་སྔགས་སྤྱོད་པའི་རྟེན་ཐོབ་ཅིང་། །ལམ་
འདིས་རྒྱུད་སྦྱངས་གོ་འཕང་མཐར་ཕྱིན་ནས། །ཞིང་ཁམས་བྱེ་བར་ཆོས་འདི་སྟོན་གྱུར་
ཅིག །ཅེས་དཔལ་གསང་བ་འདུས་པའི་བསྐྱེད་པའི་རིམ་པ་ལ་སློབ་པའི་ཚུལ་རྣམ་པར་
བཤད་པ་འདི་ནི་མཁས་གྲུབ་ཤེས་རབ་སེང་གེ་དང་། རྡོ་རྗེ་འཛིན་པ་སྦྱིན་པ་དཔལ་གཉིས་
ཀྱི་ཐུགས་སྲས་བརྒྱུད་པ་རྗེ་བཙུན་ཀུན་དགའ་དོན་གྲུབ་ཀྱི་གསུང་སྒྲོས་རྙིང་པ་ལ་གཞི་
བྱས། ཆོས་ཀྱི་སྤྱན་ལྡན་རྡོ་རྗེའི་སློབ་དཔོན་ཆོས་ལྡན་བློ་གྲོས་ཀྱི་གསུང་གིས་ཁ་འགེང་
དགོས་པ་རྣམས་བསྐང་། རྗེ་ཉིད་ཀྱི་རྣམ་གཞག་ཊཱིཀྐ་དང་མཁས་གྲུབ་ཐམས་ཅད་མཁྱེན་



115
་་ =
- -
=
-
-
གསང་འདུས་བསྐྱེད་རིམ།
པའི་བསྐྱེད་རིམ་རྣམ་བཤད་ཀྱིས་ཅུང་ཟད་རྒྱས་པར་སྤྲོས། བདག་གིས་ཆོས་འདིའི་
བཀའ་དྲིན་མནོས་པའི་ཡོངས་འཛིན་གཉིས་ཀྱི་གསུང་གིས་ཟུར་ནས་བརྒྱན། མཁས་
པ་གཞན་དག་གིས་ཀྱང་ལེགས་པར་བཤད་པ་ཐོས་པས་གསེབ་ནས་འཚངས་ཏེ་ཕྱོགས་
གཅིག་ཏུ་ཤཱ་ཀྱའི་དགེ་སློང་རྡོ་རྗེ་འཛིན་པ་བསོད་ནམས་གྲགས་པའི་དཔལ་གྱིས་དབེན་
གནས་བྱམས་པ་གླིང་དུ་སྦྱར་བ་དགེ་ལེགས་འཕེལ།།
འདིས་ཀྱང་རྒྱལ་བའི་བསྟན་པ་རིན་པོ་ཆེ་དར་ཞིང་རྒྱས་ལ་ཡུན་རིང་དུ་གནས་
པར་བྱེད་ནུས་པར་གྱུར་ཅིག།



གསང་འདུས་རྫོགས་རིམ།
117
དཔལ་གསང་བ་འདུས་པའི་རྫོགས་རིམ་ཐར་ལམ་སྒྲོན་མེ་མཁས་པའི་
ཡིད་འཕྲོག་ཅེས་བྱ་བ་བཞུགས་སོ།།
མཚན་དཔེའི་དཔལ་འབར་རྨད་བྱུང་མཛེས་པའི་སྐུ། །བླ་མེད་ཐེག་པའི་སྒྲ་
ཆེན་སྒྲོག་པའི་གསུང༌། །ལྷན་སྐྱེས་བདེ་ལ་རྟག་ཏུ་རོལ་པའི་ཐུགས། །རྒྱུད་རྒྱལ་གསུང་
བ་པོ་ལ་གུས་ཕྱག་འཚལ། །རྡོ་རྗེ་འཆང་གིས་དཔལ་ལྡན་འདུས་པའི་རྒྱུད། །མཐའ་
དྲུག་ཚུལ་བཞིའི་རྒྱ་ཡིས་ལེགས་བཏབ་པ། །གང་གི་དྲིན་གྱིས་འགྲོ་ལ་སྣང་བར་མཛད།།
འཕགས་པ་ཡབ་སྲས་རྣམས་ལ་སྐྱབས་སུ་མཆི། །བློ་གྲོས་སྟོབས་ཀྱིས་གོ་འཕང་མཐོན་
པོར་གཤེགས། །བཟང་པོའི་མཛད་པས་གདུལ་བྱ་ཡོངས་ལ་ཁྱབ། །སྙན་གྲགས་ཚངས་
པའི་བར་དུ་གཡོ་བྱེད་པའི། །སྙིགས་དུས་རྒྱལ་བའི་དབང་པོ་ལ་ཕྱག་འཚལ། །ཕུལ་
བྱུང་ཤེས་རབ་གངས་རིའི་ཡུལ་གནས་ཤིང་། །རྩ་བཤད་རྒྱུད་ཀྱི་རལ་ཚོགས་གཡོ་བ་
ཅན། །རིམ་གཉིས་ཟབ་མོའི་ལུས་སྟོབས་ཆེར་རྒྱས་པ། །ཐེག་མཆོག་སྨྲ་བའི་སེང་གེ་
རྒྱལ་གྱུར་ཅིག །བླ་མེད་རྡོ་རྗེ་ཐེག་པའི་དགའ་སྟོན་གྱི། །སྦྱིན་པས་སྐལ་བཟང་ཚིམ་
པར་མཛད་པ་ཡིས། །དཔལ་ལྡན་བླ་མ་རྒྱུད་འཛིན་གཉིས་པ་ཞེས། །སྙན་པས་ས་ཆེན་
འགེངས་ཁྱོད་ཕྱག་གི་ཡུལ། །མདོ་རྒྱུད་ཀུན་ལ་མི་འཇིགས་སྤོབས་པ་བརྙེས། །ལེགས་
བཤད་དགའ་སྟོན་འགྲོ་ལ་འདོད་དགུ་སྩོལ། །རང་གཞན་དོན་གཉིས་གྲུབ་པའི་སྐྱེས་
བུ་མཆོག །རྗེ་བཙུན་དམ་པའི་ཞབས་པད་སྤྱི་བོས་མཆོད། །ལྷར་བཅས་འགྲོ་བའི་དོན་
དུ་ཐུགས་མཆོག་བསྐྱེད། །མང་དུ་ཐོས་ཤིང་སྒྲུབ་པ་སྙིང་པོར་མཛད། །བསྟན་པ་
རིན་ཆེན་རྒྱས་པའི་ཁུར་ཁྱེར་བའི། །དཔལ་ལྡན་བླ་མས་འགྲོ་ལ་དགེ་ལེགས་སྩོལ། །རྒྱ་



གསང་འདུས་བསྐྱེད་རྫོགས།
118
ཆེན་ཆོས་ཀྱི་སྤྱན་ལྡན་རིན་པོ་ཆེ། །མདོ་སྔགས་བསྟན་པ་མི་ནུབ་རྒྱལ་མཚན་འཛིན།།
མཁས་མང་བློ་གྲོས་མཆོག་ཏུ་དགའ་བའི་དཔལ། །བཀའ་དྲིན་མཉམ་མེད་དེ་ཡིས་བདག་
སྐྱོངས་ཤིག །མ་དག་སྦྱང་གཞི་སྐྱེ་ཤི་བར་དོ་ཡི། །ས་བོན་དྲུང་ནས་འབྱིན་པ་ཟབ་
མོའི་ལམ། །རིམ་པ་ལྔ་ཡི་གནད་དོན་ཀུན་གསལ་བ། །དམ་པའི་གསུང་བཞིན་ལེགས་
པར་བཤད་ཀྱི་ཉོན། །འདིར་རྒྱུད་སྨིན་ནས་གྲོལ་བར་བྱེད་པ་རྫོགས་རིམ་གྱི་རྣམ་གཞག་
བཤད་པ་ལ་གསུམ། སྤྱིར་རྫོགས་རིམ་གྱི་གཙོ་བོ་ཨེ་ཝཾ་གཉིས་ཀྱི་དོན་མདོར་བསྟན་
པ༑ རྫོགས་རིམ་གྱི་གཙོ་བོ་ཨེ་ཝཾ་གཉིས་ཀྱི་དོན་རྒྱས་པར་བཤད་པ། བྱེ་བྲག་ཏུ་རྒྱུད་
འདིའི་རྫོགས་རིམ་བཤད་པའོ། །དང་པོ་ནི། སྤྱིར་བླ་མེད་དང་བྱེ་བྲག་ཏུ་འདུས་པའི་
རྒྱུད་ཀྱི་ལམ་གྱི་གནད་རྣམས་ཨེ་ཝཾ་ལ་སོགས་པའི་ཡི་གེ་བཞི་བཅུའི་ནང་དུ་འདུ་ཞིང་།
དེ་ཡང་ཐོག་མའི་ཨེ་ཝཾ་གྱི་ནང་དུ་འདུ་བ་ཡིན་ནོ། །དེ་ལ་བཤད་རྒྱུད་རྡོ་རྗེ་འཕྲེང་བར།
རྒྱུད་དུ་ཐོག་མར་གསུངས་པ་ཡི། །འདི་སྐད་བདག་སོགས་ཇི་ལྟ་བུ། །འདི་སྐད་ཅེས་
སོགས་དང་པོའི་ངག །དོན་རྒྱས་པར་ནི་ཇི་ལྟར་འགྱུར། །ཞེས་གསུངས་པའི་རྐང་པ་
དང་པོ་གཉིས་ཀྱིས་འདུས་པ་ལ་སོགས་པའི་རྒྱུད་དུ་ཐོག་མར་འབྱུང་བའི་གླེང་གཞིའི་དོན་
ཨེ་ཝཾ་གཉིས་ཀྱི་དོན་དུ་འགྱུར་ཚུལ་དང་། ཕྱི་མ་གཉིས་ཀྱིས་ཨེ་ཝཾ་ཞེས་སོགས་རེ་རེ་
ནས་ཀྱི་དོན་རྒྱས་པར་བཤད་ན་ཇི་ལྟར་འགྱུར་གཉིས་དྲིས་པའི་ཕྱི་མའི་ལན་དུ་ཡི་གེ་རེ་
ཚིགས་བཅད་རེས་བཤད་ཅིང་། དང་པོའི་ལན་སྟོན་པ་ལ་ཐོབ་བྱ་འབྲས་བུའི་ཨེ་ཝཾ།
ཐོབ་བྱེད་ལམ་གྱི་ཨེ་ཝཾ། དེ་འདྲེན་བྱེད་རྟགས་ཀྱི་ཨེ་ཝཾ་དང་གསུམ་གསུངས་པའི་དང་
པོ་ལ། དྲང་དོན་དུ་བཤད་པ་དང་། ངེས་དོན་དུ་བཤད་པ་གཉིས། དང་པོ་ནི། ཨེས་
སྟོན་པ་གང་དུ་བཞུགས་ནས་རྒྱུད་གསུངས་པའི་གནས་ལ། རྒྱུད་ལ་ལར་གསང་བ་ཞེས་



119
གསང་འདུས་རྫོགས་རིམ།
པ་དང་། ལ་ལར་མཁའ་དབྱིངས་ཞེས་པ་དང་། དེ་བཞིན་དུ་བྷ་ག་དང་། ཆོས་འབྱུང་
དང་། པདྨ་དང་སེང་གེའི་གདན་ཞེས་གསུངས་པ་རྣམས་མཚོན། ཝཾ་ཡིག་གིས་གདན་
དེ་རྣམས་ལ་བཞུགས་ནས་རྒྱུད་གསུངས་པའི་སྟོན་པ་ལ་རྡོ་རྗེ་ཅན་དང་། རྡོ་རྗེ་སེམས་
དཔའ་དང་། རྡོ་རྗེ་འཇིགས་བྱེད་དང་། རྡོ་རྗེ་དབང་ཕྱུག་དང་། ཧེ་རུ་ཀཿདང་། དུས་
ཀྱི་འཁོར་ལོ་དང་། དང་པོའི་སངས་རྒྱས་ཞེས་གསུངས་པ་རྣམས་མཚོན། ཐིག་ལས་
རྡོ་རྗེ་ཅན་ལ་སོགས་པའི་སྟོན་པ་དེ་རྣམས་གསང་བ་ལ་སོགས་པའི་གདན་དེ་རྣམས་ལ་
བཞུགས་ནས་ཆོས་སྟོན་པ་སོགས་མཚོན་པ་ཡིན་ཏེ། རྒྱུད་དེ་ཉིད་ལས། ཨེས་ནི་གསང་
བ་མཁའ་དབྱིངས་དང་། །བྷ་ག་ཆོས་འབྱུང་པདྨ་ལ། །རྣལ་འབྱོར་སེང་གེའི་གདན་
ལ་བཞུགས། །མཆོག་ཏུ་རྨད་བྱུང་སྟོན་པར་མཛད། །རྡོ་རྗེ་སེམས་དཔའ་ཝཾ་རྡོ་རྗེ།།
རྡོ་རྗེ་འཇིགས་བྱེད་དབང་ཕྱུག་དང་། །ཧེ་རུ་ཀདང་དུས་འཁོར་ལོ། །དང་པོའི་སངས་
རྒྱས་ལ་སོགས་མཚོན། །ཞེས་གསུངས། གཉིས་པ་ནི། ཨེས་ཤེས་རབ་སྟོང་པ་ཉིད་
དེ་མཚོན། ཝས་ཐབས་བདེ་བ་ཆེན་པོ་དེ་མཚོན། ཐིག་ལེས་དེ་གཉིས་དབྱེར་མི་ཕྱེད་
པ་མཚོན་པ་ཡིན་ཏེ། ཨེ་ཝཾ་དེ་བཞིན་གཤེགས་པའི་རྒྱ། །གཉིས་སུ་མེད་པའི་མཚོན་
བྱེད་དང་། །སྟོང་ཉིད་སྙིང་རྗེ་དབྱེར་མེད་པ། །གང་ལ་དེ་ཉིད་མངོན་པར་བརྗོད།།
དེ་ལ་དེ་བཞིན་གཤེགས་པའི་རྒྱ། །གཉིས་མེད་ཡེ་ཤེས་མཚོན་པ་ནི། །རྒྱུད་ཀུན་གྱི་
ནི་གླེང་གཞིར་གསུངས། །ཞེས་གསུངས། གཉིས་པ་ནི། ཨེས་ཤེས་རབ་སྟོང་པ་ཉིད་
དེ་མཚོན། ཝས་ལྷན་ཅིག་སྐྱེས་པའི་བདེ་བ་ཆེན་པོ་དེ་མཚོན། ཐིག་ལེས་དེ་གཉིས་
དབྱེར་མི་ཕྱེད་པ་མཚོན་ཅིང་། དེ་ཉིད་ཆོས་ཕུང་བརྒྱད་ཁྲི་བཞི་སྟོང་ལ་ཁྱབ་པའི་དོན་
གྱི་གཙོ་བོ་མདོར་བསྡུས་པའི་ཆོས་ཀྱི་རྒྱལ་པོ་ཆེན་པོའི་རྒྱས་འདེབས་ཀྱི་ཕྱག་རྒྱར་གསུངས་



གསང་འདུས་བསྐྱེད་རྫོགས། 120
ཏེ༑ རྒྱུད་དེ་ཉིད་ལས། ཨེ་ནི་སྟོང་པ་ཉིད་དུ་གསུངས། །དེ་བཞིན་ཝཾ་ནི་ཐུགས་རྗེ་
དང་། །ཐིག་ལེས་དེ་གཉིས་སྦྱོར་ལས་བྱུང༌། །དེ་སྦྱོར་བ་ཡི་རྨད་མཆོག་གོ །ཆོས་
ཕུང་བརྒྱད་ཁྲི་བཞི་སྟོང་ཁྱབ། །མདོར་བསྡུས་ཆོས་ཀྱི་ཕྱག་རྒྱ་འོ། །རྒྱལ་པོ་ཆེན་པོ་
ཕྱག་རྒྱ་ཉིད། །རྒྱུད་རྣམས་སུ་ནི་ཐོག་མར་གསུངས། །ཞེས་སོ། །གསུམ་པ་ལ་གཉིས།
ཕྱིའི་འདྲེན་བྱེད་རྟགས་ཀྱི་ཨེ་ཝཾ་བཤད་པ་དང་། ནང་གི་འདྲེན་བྱེད་རྟགས་ཀྱི་ཨེ་ཝཾ་
བཤད་པའོ། །དང་པོ་ནི། ཨེས་རང་དང་དབྱིབས་འདྲ་བའི་ཕྱག་རྒྱའི་པདྨ་དེ་མཚོན།
ཝས་རང་དང་དབྱིབས་འདྲ་བའི་ཡབ་ཀྱི་རྡོ་རྗེ་ནོར་བུ་དེ་མཚོན། ཐིག་ལེས་དེ་གཉིས་
ཕན་ཚུན་སྦྱོར་བ་དེ་མཚོན་ཅིང་། རྡོ་རྗེ་ལ་གནས་པའི་ཐིག་ལེས་ནི་སྣ་ཚོགས་པའི་སྤྲུལ་
པ་སྟོན་པར་བྱེད་པའི་རྡོ་རྗེ་སེམས་དཔའ་ལྷན་སྐྱེས་ཀྱི་བདེ་བ་ཀུན་གྱི་གཞི་བྱེད་པ་མཚོན་
པ་ཡིན་ཏེ། དེ་ཉིད་ལས། ཨེ་ནི་བྷ་གའི་མཚན་ཉིད་དེ། །པདྨ་རྟེན་དུ་ཤེས་པར་བྱ།།
བརྟེན་པ་རྡོ་རྗེ་ཞེས་ནི་གསུངས། །བརྟེན་པ་རྡོ་རྗེ་འཆང་བ་ཡི། །དེ་ལ་གནས་པ་ཐིག་
ལེའི་གཟུགས། །སྣ་ཚོགས་སྤྲུལ་པ་སྟོན་པར་བྱེད། །བདེ་བ་ཀུན་གྱི་གཞི་ཡི་གནས།།
རྡོ་རྗེ་སེམས་དཔའ་བདེ་བ་ཆེ། །ཞེས་གསུངས། གཉིས་པ་ནི། ཨེས་རང་དང་དབྱིབས་
འདྲ་བའི་སྤྱི་བོ་དང་ལྟེ་བའི་རྩ་འཁོར་གྱི་ལྟེ་བ་གྲུ་གསུམ་པའི་རྣམ་པ་ཅན་དུ་ཡོད་པ་དེ་
མཚོན། ཝས་རང་དང་དབྱིབས་འདྲ་བའི་མགྲིན་པ་དང་། སྙིང་གའི་རྩ་འཁོར་གྱི་ལྟེ་
བ་ཟླུམ་པོའི་རྣམ་པ་ཅན་དུ་ཡོད་པ་དེ་མཚོན། ཐིག་ལེས་མགྲིན་པ་དང་སྤྱི་བོའི་རྩ་འཁོར་
ཐབས་ཤེས་སུ་ཕྱོགས་པ་དང་། སྙིང་ག་དང་ལྟེ་བའི་རྩ་འཁོར་ཐབས་ཤེས་སུ་ཕྱོགས་
པ་མཚོན་པ་ཡིན་ཏེ། སཾ་བྷུ་ཊ་ལས། སྤྱི་བོ་ལྟེ་བར་སོན་འཁོར་ལོ། །ཨེ་ཡིག་རྣམ་
པར་ཡང་དག་གནས། །སྙིང་ག་མགྲིན་པར་ཡང་དག་གནས། །ཝཾ་གྱི་ཡི་གེ་འདྲ་བར་



121 གསང་འདུས་རྫོགས་རིམ།
འདོད། །ཅེས་གསུངས། གཉིས་པ་ལ་གཉིས། ཨེ་ཝཾ་གྱི་ངེས་དོན་རྒྱས་པར་བཤད་པ་
དང༌། དེ་བསྐྱེད་པ་ལ་འདྲེན་བྱེད་རྟགས་ཀྱི་ཨེ་ཝཾ་གྱི་སྒོ་ནས་ལུས་ལ་གནད་དུ་བསྣན་
པ་དགོས་པར་བསྟན་པའོ། །དང་པོ་ལ་གཉིས། བདེ་སྟོང་དབྱེར་མེད་ཀྱི་སྟོང་པ་དང་
སྙིང་རྗེའི་དོན་བཤད་པ་དང་། བདེན་གཉིས་དབྱེར་མེད་ཀྱི་སྟོང་པ་དང་སྙིང་རྗེའི་དོན་
བཤད་པའོ། །དང་པོ་ནི། ཨེ་ཡིག་གྲུ་གསུམ་གྱིས་རྣམ་ཐར་སྒོ་གསུམ་མཚོན་པས།
ཆོས་རྣམས་ཀྱི་ངོ་བོ་རྒྱུ་འབྲས་གསུམ་རང་བཞིན་མེད་པར་རྟོགས་པའི་ལྟ་བ་ཕུ་ཐག་ཆོད་
པ་མེད་ན་ཨེ་ཡིག་གི་དོན་མ་ཚང་། དེ་ཡོད་ཀྱང་བདེ་བ་ཆེན་པོ་གཅིག་མེད་ན་ཝཾ་ཡིག་
གི་དོན་མ་ཚང་། དེ་གཉིས་ཡོད་ཀྱང་སྟོང་ཉིད་ཀྱི་ལྟ་བ་ཞུ་བདེའི་ངོ་བོར་བསྐྱེད་པའི་
བདེ་སྟོང་སྦྱོར་བ་མེད་ན་ཐིག་ལེའི་དོན་མ་ཚང་བས། བདེ་སྟོང་དབྱེར་མེད་ཀྱི་ཨེ་ཝཾ་
གྱི་དོན་ཤེས་པར་འདོད་ན་དེ་རྣམས་དགོས་སོ། །དེས་ན་འདི་ལ་གསུམ། སྟོང་པའི་
དོན་བཤད་པ། བདེ་བའི་དོན་བཤད་པ། བདེ་སྟོང་དབྱེར་མེད་དུ་སྦྱོར་ཚུལ་བཤད་
པའོ། །དང་པོ་ནི། བྱེ་བྲག་ཏུ་སྨྲ་བ་དང་། མདོ་སྡེ་པ་ནས་རང་རྒྱུད་པའི་བར་གྱིས་
འདོད་པའི་གང་ཟག་རང་སྐྱ་ཐུབ་པའི་རྫས་ཡོད་ཀྱིས་སྟོང་པའི་སྟོང་ཉིད་ཀྱི་ལྟ་བ་དང་།
སེམས་ཙམ་པས་འདོད་པའི་གཟུང་འཛིན་རྫས་གཞན་གྱིས་སྟོང་པའི་སྟོང་ཉིད་ཀྱི་ལྟ་བ་
དང་། ཆོས་རྣམས་ཀྱི་ངོ་བོ་དང་ཁྱད་པར་ལ་ཀུན་བཏགས་པའི་ཀུན་བཏགས་རང་གི་
མཚན་ཉིད་ཀྱིས་གྲུབ་པས་སྟོང་པའི་སྟོང་ཉིད་ཀྱི་ལྟ་བ་དང་། རང་རྒྱུད་པས་འདོད་པའི་
ཆོས་རྣམས་བློའི་དབང་གིས་གཞག་པ་ཙམ་མ་ཡིན་པའི་ཡོད་པ་བཀག་པའི་སྟོང་ཉིད་
ཀྱི་ལྟ་བ་དང་། ཐལ་འགྱུར་བས་འདོད་པའི་བདེན་པ་གཉིས་ཅར་དུ་ཡང་གང་ཟག་དང་
ཆོས་རང་བཞིན་གྱིས་གྲུབ་པས་སྟོང་པའི་སྟོང་ཉིད་ཀྱི་ལྟ་བ་སྟེ། སྤྱིར་སྟོང་ཉིད་ཀྱི་ལྟ་



122
གསང་འདུས་བསྐྱེད་རྫོགས། །
བ་དེ་ལ་ཆུང་ངུ་འབྲིང་ཆེན་པོ་དང་། ཆེན་པོའི་ཆེན་པོ་བཞིར་གཞུང་ཆེན་མོ་རྣམས་
ལས་གསུངས། དེ་ལ་གང་ཟག་རང་སྐྱ་ཐུབ་པའི་རྫས་ཡོད་ཀྱིས་སྟོང་པའི་སྟོང་ཉིད་
ཀྱི་ལྟ་བ་དང་། སྐབས་འདིའི་བདེ་ཆེན་སྦྱར་ནས་བསྒོམ་པ་ཚད་ལྡན་གྱི་གཞུང་གང་
ནས་ཀྱང་མ་བཤད། སེམས་ཙམ་པ་དང་རང་རྒྱུད་པས་འདོད་པའི་སྟོང་ཉིད་ཀྱི་ལྟ་བ་
དང་། སྐབས་འདིའི་བདེ་ཆེན་སྦྱར་ནས་བསྒོམ་པ་ཚད་ལྡན་གྱི་གཞུང་དུ་མ་ལས་གསུངས་
ཤིང་། དེ་ཡང་གང་ཟག་དམན་པ་བཞིས་ཡིན་ལ། ཐེག་པ་འདིའི་ཆེད་དུ་བྱ་བའི་གདུལ་
བྱ་རིན་པོ་ཆེ་ལྟ་བུའི་གང་ཟག་གིས་ནི་བདེན་པ་གཉིས་ཅར་དུ་ཡང་གང་ཟག་དང་ཆོས་
རང་བཞིན་གྱིས་གྲུབ་པས་སྟོང་པའི་སྟོང་ཉིད་ཀྱི་ལྟ་བ་དང་། ལྷན་སྐྱེས་ཀྱི་བདེ་ཆེན་
སྦྱར་ནས་བསྒོམ་པ་ཡིན་ནོ། །གཉིས་པ་བདེ་བའི་དོན་བཤད་པ་ནི། སེམས་རྩེ་གཅིག་
པའི་ཏིང་ངེ་འཛིན་བསྒོམས་པ་ལ་བརྟེན་ནས་དང་པོར་སེམས་ཤིན་སྦྱངས། དེ་ལ་བརྟེན་
ནས་ལུས་ཤིན་སྦྱངས་། དེ་ལ་བརྟེན་ནས་ལུས་ལ་བདེ་བ་དང་། སེམས་ལ་དགའ་བ་
སྐྱེས་པའི་བདེ་བ་དེ་སྐབས་འདིའི་སྟོང་པ་དང་སྦྱོར་རྒྱུའི་བདེ་བ་མིན་ཏེ། དེ་ནི་སྤྱིར་ཕྱི་
ནང་གཉིས་དང༌། ནང་པ་ལ་ཡང་ཐེག་པ་ཆེ་ཆུང་གཉིས་དང་། ཐེག་ཆེན་ལ་ཡང་
མདོ་སྔགས་གཉིས་དང་། སྔགས་ལ་ཡང་རྒྱུད་སྡེ་བཞི་ཀ་དང་། བླ་མེད་ལ་ཡང་བསྐྱེད་
རྫོགས་གཉིས་ཀ་དང་ཐུན་མོང་བ་ཡིན་པའི་ཕྱིར། བསམ་གཏན་དང་པོའི་དངོས་གཞི་
དང་། ཉེར་བསྡོགས་ཐོབ་པ་ལ་བརྟེན་ནས་བྱུང་བའི་བདེ་བ་དེ་ཡང་སྐབས་འདིའི་སྟོང་
པ་དང་སྦྱོར་རྒྱུའི་བདེ་བ་མིན་ཏེ། དེ་ནི་གཟུགས་ཁམས་པའི་སོ་སྐྱེ་རང་འགའ་བ་ལ་
ཡང་ཡོད་པའི་ཕྱིར། ཐོག་མར་སྟོང་ཉིད་ཀྱི་ལྟ་བ་ཐོས་བསམ་གྱིས་གཏན་ལ་ཕབ། ཚོགས་
སྦྱོར་གྱི་སྐབས་སུ་དོན་སྤྱིའི་ཚུལ་གྱིས་རྟོགས། མཐོང་ལམ་གྱི་སྐབས་སུ་མངོན་སུམ་



123
་་་
གསང་འདུས་རྫོགས་རིམ།
དུ་གསར་དུ་རྟོགས། སྒོམ་ལམ་གྱི་སྐབས་སུ་རྟོགས་ཟིན་རྒྱུན་ལྡན་དུ་གོམས་པར་བྱས་
པ་ལས་བྱུང་བའི་བདེ་བ་ཡང་སྐབས་འདིའི་སྟོང་པ་དང་སྦྱོར་རྒྱུའི་བདེ་བ་མིན་ཏེ། དེ་
ནི་ཐེག་དམན་འཕགས་པ་ལ་ཡང་ཡོད་པའི་ཕྱིར། གྲོགས་ཐེག་ཆེན་སེམས་བསྐྱེད་ལ་
སོགས་པའི་བསོད་ནམས་ཀྱི་ཚོགས་མཐའ་ཡས་པས་བརྒྱན་ཅིང་། སྟོང་ཉིད་མངོན་
སུམ་དུ་རྟོགས་པའི་ས་དང་པོ་རབ་ཏུ་དགའ་བ་སོགས་ཐོབ་པ་ལས་བྱང་བའི་བདེ་བ་དེ་
ཡང་སྐབས་འདིའི་སྟོང་པ་དང་སྦྱོར་རྒྱུའི་བདེ་བ་མིན་ཏེ། དེ་ནི་ཕར་ཕྱིན་ཐེག་པའི་བྱང་
སེམས་འཕགས་པ་ལ་ཡང་ཡོད་པའི་ཕྱིར། ཉན་ས་དང་མངོན་པ་མཛོད་སོགས་ནས་
གསུངས་པའི་རླུང་འབྱུང་འཇུག་བགྲང་བ་དང་། བྱ་རྒྱུད་བསམ་གཏན་ཕྱི་མ་དང་། སྤྱོད་
རྒྱུད་རྣམ་སྣང་མངོན་བྱང་སོགས་ནས་གསུངས་པའི་རླུང་ནང་དུ་སྡོམ་པའི་སྲོག་སྩོལ་
བསྒོམས་པ་ལ་བརྟེན་ནས་བྱུང་བའི་བདེ་བ་དེ་ཡང་སྐབས་འདིའི་སྟོང་པ་དང་སྦྱོར་རྒྱུའི་
བདེ་བ་མིན་ཏེ། དེ་ནི་ལུས་ཀྱི་རྩ་འཁོར་ལ་གནད་དུ་བསྣུན་པ་དང་བྲལ་བའི་ཕྱིར།
བསྒོམས་པའི་ལྷ་མོ་ལ་བལྟས་པ། རྒོད་པ། ལག་པ་བཅངས་པ་ལས་བྱུང་བའི་བདེ་བ་
དེ་ཡང་སྐབས་འདིའི་སྟོང་པ་དང་སྦྱོར་རྒྱུའི་བདེ་བ་མིན་ཏེ། དེ་ནི་རྒྱུད་སྡེ་འོག་མ་གསུམ་
གྱི་གདུལ་བྱ་ལ་ཡང་ཡོད་པའི་ཕྱིར། ལས་དང་ཡེ་ཤེས་ཀྱི་ཕྱག་རྒྱ་དང་སྙོམས་པར་
ཞུགས་པ་ལས་བྱུང་བའི་བདེ་བ་དེ་ཡང་སྐབས་འདིའི་སྟོང་པ་དང་སྦྱོར་རྒྱུའི་བདེ་བ་མིན་
ཏེ༑ དེ་ནི་བསྐྱེད་རིམ་པ་ལ་ཡང་ཡོད་པའི་ཕྱིར་རོ། །དེ་ལྟར་མཐའ་གཞན་ཁེགས་
པའི་སྟོབས་ཀྱིས་རླུང་དབུ་མའི་ནང་དུ་ཞུགས་གནས་ཐིམ་གསུམ་བྱས་པ་ལ་བརྟེན་ནས་
བྱུང་བའི་རྫོགས་རིམ་པའི་ཐུན་མོང་མ་ཡིན་པའི་ལྷན་སྐྱེས་ཀྱི་དགའ་བདེ་སྐབས་འདིའི་
སྟོང་པ་དང་སྦྱོར་རྒྱུའི་བདེ་བ་ཡིན་ནོ། །གསུམ་པ་བདེ་སྟོང་དབྱེར་མེད་དུ་སྦྱོར་ཚུལ་



གསང་འདུས་བསྐྱེད་རྫོགས། 124
ནི༑ ལྷན་ཅིག་སྐྱེས་པའི་བདེ་བ་ཆེན་པོ་དང་། རང་བཞིན་མེད་པའི་སྟོང་པ་ཉིད་གཉིས་
ཆོས་ཅན་དང་ཆོས་ཉིད་ངོ་བོ་གཅིག་ཏུ་སྦྱོར་བ་དེ་སྐབས་འདིའི་བདེ་སྟོང་སྦྱོར་བའི་དོན་
མིན་ཏེ། ཆོས་ཅན་ཐམས་ཅད་རང་གྲུབ་ཙམ་ནས་རང་གི་ཆོས་ཉིད་དང་ངོ་བོ་གཅིག་
ཏུ་ཡོད་པའི་ཕྱིར། ཡང་ལྷན་སྐྱེས་ཀྱི་བདེ་བ་ཆེན་པོ་སྐྱེས་པའི་ཚེ། སྟོང་ཉིད་རྟོགས་
པའི་ལྟ་བ་གཞན་ཞིག་གིས་རྒྱས་འདེབས་པ་དང་། སྟོང་ཉིད་རྟོགས་པའི་ལྟ་བ་སྐྱེས་པའི་
ཚེ༑ བདེ་ཆེན་གཞན་ཞིག་གིས་རྒྱས་འདེབས་པར་བྱེད་པ་ཡང་སྐབས་འདིའི་བདེ་སྟོང་
སྦྱོར་བའི་དོན་མིན་ཏེ། དེ་ལ་ནི་དཔེར་ན། སྦྱིན་སོགས་སྟོང་ཉིད་རྟོགས་པའི་བློའི་ངོ་
བོར་མེད་པ་དང་འདྲ་བར་སྟོང་ཉིད་རྟོགས་པའི་ལྟ་བ་དང་། ལྷན་སྐྱེས་ཀྱི་བདེ་ཆེན་གཉིས་
ཕན་ཚུན་གཅིག་གི་ངོ་བོར་མ་སོང་བའི་ཕྱིར་རོ། །འོ་ན་ཇི་ལྟར་བྱེད་སྙམ་ན། ཡིད་
ཀྱི་ཤེས་པ་ལྷན་སྐྱེས་ཀྱི་བདེ་བའི་ངོ་བོར་སྐྱེས་པ་དེས། ཡུལ་སྟོང་པ་ཉིད་ཕྱིན་ཅི་མ་
ལོག་པར་རྟོགས་པའི་ཡུལ་ཡུལ་ཅན་སྦྱོར་བ་ཉིད་སྐབས་འདིའི་བདེ་སྟོང་སྦྱོར་བའི་དོན་
དང་། སྟོང་ཉིད་རྟོགས་པའི་བློ་དང་ལྷན་སྐྱེས་ཀྱི་བདེ་བ་གཉིས་གྲུབ་བདེ་ངོ་བོ་དབྱེར་
མེད་དུ་སྦྱོར་བ་ཡང་སྐབས་འདིའི་བདེ་སྟོང་སྦྱོར་བའི་དོན་ཡིན་ནོ། །གྲུབ་བདེ་གཅིག་
པའི་དོན་ནི་སྐྱེ་གནས་འཇིག་གསུམ་གཅིག་ཅེས་པའོ། །དེ་ཡང་དོན་གྱི་འོད་གསལ་གྱི་
སྐབས་སུ་ལྷན་ཅིག་སྐྱེས་པའི་བདེ་བ་དང་སྟོང་པ་ཉིད་གཉིས། ཆུ་ལ་ཆུ་བཞག་པ་བཞིན་
དུ་རོ་མཉམ་ངོ་བོ་དབྱེར་མེད་དུ་སྦྱོར་བ་དངོས་སུ་ཡོད་ལ། དེའི་གོང་དུ་ནི་མོས་པ་ཡིད་
བྱེད་ཀྱིས་དེ་ལྟར་བསྒོམ་པ་ཡིན་ནོ། །དེ་ལྟ་བུའི་བདེ་སྟོང་གཉིས་དབྱེར་མེད་དུ་སྦྱོར་
བ་དགོས་ཀྱི་རེ་རེས་མི་ཆོག་པ་ནི། ས་ར་ཧས། སྙིང་རྗེ་དང་བྲལ་སྟོང་པ་ཉིད་ཞུགས་
པས། །དེས་ནི་ལམ་མཆོག་རྙེད་པ་མ་ཡིན་ནོ། །འོན་ཏེ་སྙིང་རྗེ་འབའ་ཞིག་བསྒོམ་ན་



125
-
༤--
- -- ，
-
- - -
གསང་འདུས་རྫོགས་རིམ།
ཡང་། །འཁོར་བ་འདིར་གནས་ཐར་པ་ཐོབ་མི་འགྱུར། །གང་ཡང་གཉིས་པོ་སྦྱོར་
བར་ནུས་པ་དེ། །འཁོར་བར་མི་གནས་མྱ་ངན་འདས་མི་གནས། །ཞེས་གསུངས། བདེ་
སྟོང་དབྱེར་མེད་ཀྱི་གཏམ་ནི་རླུང་ལྟར་གྲགས་ཀྱང་སྦྱོར་ཚུལ་ཤེས་པ་ཤིན་ཏུ་དཀོན་པ་
ལ་དགོངས་ནས། ས་ར་ཧས། ཁྱིམ་དང་ཁྱིམ་ན་དེ་ཡི་གཏམ་སྨྲ་ཡང་། །བདེ་ཆེན་
གནས་ནི་ཡོངས་སུ་ཤེས་པ་མེད། །ཅེས་གསུངས་པས། དོན་དེ་རྟོགས་པ་ལ་འབད་
པར་བྱའོ། །གཉིས་པ་བདེན་གཉིས་དབྱེར་མེད་ཀྱི་སྟོང་པ་དང་སྙིང་རྗེའི་དོན་བཤད་
པ་ནི། ཨེས་ཤེས་རབ་དོན་དམ་བདེན་པ་དོན་གྱི་འོད་གསལ་དེ་མཚོན། ཝས་ཐབས་
ཀུན་རྫོབ་བདེན་པ་དག་པ་སྒྱུ་མའི་སྐུ་དེ་མཚོན། ཐིག་ལེས་དེ་གཉིས་སྐུ་དང་ཐུགས་
སུ་དངོས་པོ་གཅིག་པའི་ཟུང་འཇུག་དེ་མཚོན། དེ་འདྲ་བའི་ཟུང་འཇུག་དེ་ལ་དབྱེ་ན།
སློབ་པའི་ཟུང་འཇུག་དང་མི་སློབ་པའི་ཟུང་འཇུག་གཉིས་ཡོད་དོ། །དེ་ལྟ་བུའི་ཟུང་འཇུག་
དེ་གང་ལས་ཤེས་ཤེ་ན། འདི་ལ་བཞི། གཟུགས་སྐུའི་ཐུན་མོང་མ་ཡིན་པའི་རྒྱུ་ལ་
བརྟེན་ནས་སྒྲུབ་པ། སྦྱང་གཞིའི་གནད་ལ་བརྟེན་ནས་སྒྲུབ་པ། ལྷ་བསྐྱེད་ཚུལ་གྱི་གནད་
ལ་བརྟེན་ནས་སྒྲུབ་པ། ཐབས་ཤེས་དབྱེར་མེད་དུ་སྦྱོར་ཚུལ་གྱི་གནད་ལ་བརྟེན་ནས་
སྒྲུབ་པའོ། །དང་པོ་ནི། མངོན་རྟོགས་རྒྱན་ལས། སེམས་བསྐྱེད་པ་ནི་གཞན་དོན་
ཕྱིར། །ཡང་དག་རྫོགས་པའི་བྱང་ཆུབ་འདོད། །ཅེས་གསུངས་པ་ལྟར་ཐེག་ཆེན་པ་
རྣམས་ཀྱི་དོན་དུ་གཉེར་བྱའི་གཙོ་བོ་ནི། གཞན་དོན་དང་བྱང་ཆུབ་གཉིས་ཀྱི་ནང་ནས་
གཞན་དོན་ཡིན་གྱི་བྱང་ཆུབ་ནི་མ་ཡིན་ཏེ། བྱང་ཆུབ་ནི་གཞན་དོན་གྱི་ཡན་ལག་ཏུ་
དོན་དུ་གཉེར་བ་ཙམ་ཡིན་པའི་ཕྱིར། དཔེར་ན། སྐོམ་པས་གདུང་བའི་སྐྱེས་བུའི་དོན་
དུ་གཉེར་བྱའི་གཙོ་བོ་ནི། བཏུང་བ་ཡིན་གྱི་དེའི་ཡན་ལག་ཏུ་སྣོད་དོན་དུ་གཉེར་བ་བཞིན་



གསང་འདུས་བསྐྱེད་རྫོགས། 126
ནོ༑ ༑གཞན་དོན་སྒྲུབ་པའི་ཡན་ལག་ཏུ་དོན་དུ་གཉེར་བྱའི་བྱང་ཆུབ་དེ་ལ་ཡང་ཆོས་
གཟུགས་གཉིས་ཡོད་པ་ལས། གཟུགས་སྐུ་དོན་དུ་གཉེར་བྱའི་གཙོ་བོ་ཡིན་གྱི་ཆོས་སྐུ་
ནི་མ་ཡིན་ཏེ། གཟུགས་སྐུས་གདུལ་བྱ་ལ་དངོས་སུ་སྣང་བའི་སྒོ་ནས་དོན་སྒྲུབ་པར་
མཛད་ཅིང་། ཆོས་སྐུས་དེ་ལྟར་མི་མཛད་པའི་ཕྱིར་རོ། །དེ་ལྟ་བུའི་གཟུགས་སྐུ་དེ་
རང་དང་རྣམ་པ་མཐུན་ཞིང་དངོས་ཀྱི་ཉེར་ལེན་གྱི་རྒྱུ་བྱེད་པའི་ལམ་གཅིག་ལ་བརྟེན་
ནས་སྒྲུབ་དགོས་ལ། དེ་འདྲའི་ལམ་དེ་ནི། ཕར་ཕྱིན་ཐེག་པ་ནས་བརྩམས་ཏེ་རྒྱུད་སྡེ་
འོག་མ་དང་། བསྐྱེད་རིམ་པ་དང་། དབེན་པ་གསུམ་གྱི་སྐབས་དང་། རིམ་པ་གསུམ་
པའི་བར་དུ་མེད་དོ། །དེ་ཡང་ཕར་ཕྱིན་ཐེག་པ་ལ་མེད་དེ། ཕར་ཕྱིན་ཐེག་པར་བླ་
མ་སྐྱེལ་བསུ་སོགས་བྱས་པས་ཕྱག་ཞབས་འཁོར་ལོའི་མཚན་ལ་སོགས་པ་འབྱུང་བར་
འདོད་ཀྱི། གཟུགས་སྐུ་དེ་རང་དང་རྣམ་པ་མཐུན་པའི་ལམ་གྱིས་བསྒྲུབ་པར་མི་འདོད་
པའི་ཕྱིར། རྒྱུད་སྡེ་འོག་མ་གསུམ་ལ་མེད་དེ། དེ་གསུམ་གྱི་སྐབས་སུ་གཟུགས་སྐུ་
དང་རྣམ་པ་མཐུན་པའི་ལམ་བསྒོམ་པ་ཙམ་ཡོད་ཀྱང་། དེས་མཐར་གཟུགས་སྐུ་ལ་
གཏུགས་མི་ནུས་པའི་ཕྱིར། བསྐྱེད་རིམ་པ་ལ་མེད་དེ། བསྐྱེད་རིམ་གྱི་སྐབས་སུ་རྟེན་
དང་བརྟེན་པའི་དཀྱིལ་འཁོར་གསལ་སྣང་མཐར་ཕྱིན་པ་ཡོད་ཀྱང་། དེའི་ཚེ་རང་གི་
ལུས་དངོས་གནས་ལ་ལྷ་སྐུར་སོང་བ་མེད་པའི་ཕྱིར་ཏེ། ཇི་སྲིད་ཡི་གེ་ལ་སོགས་པ་ཀུན་
སློང་གི་རྟོག་པ་ཡོད་པ་དེ་སྲིད་དུ་ལྷ་སྐུའི་གསལ་སྣང་དང་ང་རྒྱལ་ཡོད། ཀུན་སློང་གི་
རྟོག་པ་རྒྱུན་ཆད་པ་ན་ལྷ་སྐུའི་གསལ་སྣང་དང་ང་རྒྱལ་རྒྱུན་ཆད་པར་འགྱུར་བའི་ཕྱིར།
དབེན་པ་གསུམ་གྱི་སྐབས་སུ་མེད་དེ། དེ་གསུམ་གྱི་ལྷ་སྐུ་ཐམས་ཅད་ཡིད་ངོའི་ལྷ་སྐུ་
ཙམ་དུ་ཟད་པའི་ཕྱིར། རིམ་པ་གསུམ་པའི་སྐབས་སུ་ཡང་མེད་དེ། རིམ་པ་གསུམ་



༡7
གསང་འདུས་རྫོགས་རིམ།
པའི་སྒྱུ་མའི་སྐུ་དེ་བསམ་གཏན་གཉིས་ཀྱིས་འོད་གསལ་དུ་བཅུག་ནས་རིགས་འདྲ་རྒྱུན་
ཆད་པར་འགྱུར་བས་གཟུགས་སྐུའི་དངོས་ཀྱི་ཉེར་ལེན་མི་བྱེད་པའི་ཕྱིར་རོ། །དེ་ལྟར་
ན་རིམ་པ་བཞི་པའི་དོན་གྱི་འོད་གསལ་གྱི་བཞོན་པར་གྱུར་པའི་ཟག་མེད་ཀྱི་རླུང་འོད་
ཟེར་ལྔ་པས་ཉེར་ལེན་དང་། སེམས་ཀྱིས་ལྷན་ཅིག་བྱེད་རྐྱེན་བྱས་པ་ལས་བྱུང་བའི་
མཚན་དཔེས་སྤྲས་པའི་དག་པ་སྒྱུ་མའི་སྐུ་དེ་གཟུགས་སྐུ་དང་རྣམ་པ་མཐུན་པའི་རྡོ་རྗེའི་
སྐུ་དངོས་ཡིན་ཞིང་། དེའི་རིགས་འདྲ་ཕྱི་མ་ཞིག་གིས་གཟུགས་སྐུའི་དངོས་ཀྱི་ཉེར་ལེན་
གྱི་རྒྱུ་བྱེད་པ་ཡིན་ནོ། །གཉིས་པ་ནི། བླ་མེད་ཀྱི་རྒྱུད་རྣམས་ནས་སྦྱང་གཞི་སྣོད་བཅུད་
ཀྱི་རིམ་པ་དང་མཐུན་པར་རྟེན་བརྟེན་པའི་དཀྱིལ་འཁོར་བསྒོམ་པར་གསུངས་ལ། དེའི་
གཞལ་ཡས་ཁང་བསྐྱེད་པ་ནི། གཞི་དུས་ཀྱི་སྣོད་ཀྱི་འཇིག་རྟེན་འཇིག་ཆགས་ཀྱི་རིམ་
པ་དང་མཐུན་པ་དང་། ལྷ་བསྐྱེད་པ་སོགས་གཞི་དུས་ཀྱི་སེམས་ཅན་སྐྱེ་བ་དང་འཆི་
བ་དང་། བར་དོའི་རིམ་པ་བཞིན་དུ་བསྐྱེད་དགོས་ཤིང་། དེ་ཡང་བསྐྱེད་རིམ་ཙམ་
མིན་གྱི་གཙོ་བོ་རྫོགས་རིམ་གྱི་སྐབས་སུ་དེ་ལྟར་བསྐྱེད་དགོས་པས། གཞི་ལ་འཆི་བ་
འོད་གསལ་གྱི་བཞོན་པར་གྱུར་པའི་རླུང་འོད་ཟེར་ལྔ་པས་ཉེར་ལེན་དང་། སེམས་ཀྱིས་
ལྷན་ཅིག་བྱེད་རྐྱེན་བྱས་པ་ལ་བརྟེན་ནས་གང་དུ་སྐྱེ་འགྱུར་གྱི་བཞིན་ལག་གི་རྣམ་པ་ཅན་
གྱི་བར་དོ་རླུང་གི་ལུས་ཅན་རྣམ་སྨིན་གྱི་ཕུང་པོ་རྙིང་པ་ལས་གོ་ས་ལོགས་སུ་དངོས་གནས་
སུ་གྲུབ་པ་དེ་བཞིན་དུ་ལམ་དུས་སུ་དཔེ་དོན་གྱི་འོད་གསལ་གྱི་བཞོན་པར་གྱུར་པའི་རླུང་
འོད་ཟེར་ལྔ་པས་ཉེར་ལེན་དང་། སེམས་ཀྱིས་ལྷན་ཅིག་བྱེད་རྐྱེན་བྱས་པ་ལ་བརྟེན་
ནས་མཚན་དཔེས་སྤྲས་པའི་དག་མ་དག་གི་སྒྱུ་མའི་སྐུ་ཡང་སྒྲུབ་དགོས་པར་ཤེས་པ་དེ་
ཡིན་ནོ། །གསུམ་པ་ནི། རྒྱུད་སྡེ་འོག་མ་གསུམ་དང་། བསྐྱེད་རིམ་དང་། དབེན་པ་



གསང་འདུས་བསྐྱེད་རྫོགས། 128
གསུམ་གྱི་སྐབས་སུ་སྟོང་ཉིད་ཀྱི་ལྟ་བ་བསྒོམ་པ་རེ་སྔོན་དུ་བཏང་ནས་ལྷ་ཡི་སྐུ་བསྐྱེད་
པ་ཡོད་ཀྱང་རང་གི་ལུས་དངོས་གནས་ལ་ལྷ་སྐུར་སོང་བ་མེད་ལ། མཐར་རྫོགས་རིམ་
གྱི་སྐབས་སུ་མོས་བློ་ཙམ་མིན་པར་སྟོང་པར་ཞུགས་པའི་མཐར་རྣལ་འབྱོར་པ་རང་ཉིད་
ལྷའི་སྐུར་དངོས་གནས་སུ་ལྡང་བ་གཅིག་དགོས་ཏེ། དེ་མེད་ན་སྔར་སྟོང་ཉིད་བསྒོམ་
པ་སྔོན་དུ་བཏང་ནས་ལྷའི་སྐུ་བསྒོམ་པ་ཐམས་ཅད་དགོས་མེད་དུ་འགྱུར་བའི་ཕྱིར། དེ་
ཡང་དཔེ་དོན་གྱི་འོད་གསལ་ལས་དག་མ་དག་གི་སྒྱུ་མའི་སྐུ་སྒྲུབ་ཤེས་ན་འབྱུང་བ་ཡིན་
ནོ༑ ༑བཞི་པ་ནི། སློབ་པའི་ཟུང་འཇུག་གི་སྐུ་དེ་ཐབས་ཤེས་ངོ་བོ་དབྱེར་མེད་དུ་སྦྱོར་
བའི་ལྷ་སྐུ་ཡིན་པས། དེའི་ཚེ་གཟུགས་སྐུའི་རིགས་འདྲའི་བསོད་ནམས་ཀྱི་ཚོགས་རྫོགས་
པ་ཡིན་ལ། རྒྱུ་མཚན་དེ་ཉིད་ཀྱིས་ཟུང་འཇུག་ཐོབ་པའི་རྣལ་འབྱོར་པ་དེས་རྗེས་ཐོབ་
ཏུ་སྐུ་གསུང་ཐུགས་ཀྱི་རྟེན་བཞེངས་པ་དང་། བྲིས་སྐུ་སོགས་ལ་ཕྱག་མི་བྱ་བར་གསུངས།
ཕར་ཕྱིན་ཐེག་པར་ས་བརྒྱད་པ་ཐོབ་ནས་སྟོང་ཉིད་ལ་མཉམ་པར་བཞག་པ་ན་དེ་ལས་
བསླངས་ནས་ངེད་ཀྱི་སྐུ་དང་། ཡེ་ཤེས་དང་། ཞིང་ཚད་མེད་པ་སོགས་ཁྱེད་ལ་མེད་
པས་དེ་རྣམས་སྒྲུབ་པའི་བརྩོན་འགྲུས་རྩོམས་ཤིག །བཟོད་པའི་སྒོ་འདི་ཡང་མ་འདོར་
ཞིག །ཅེས་མཉམ་གཞག་ཏུ་མི་རྟོག་ཡེ་ཤེས་འབའ་ཞིག་སྒོམ་པར་བྱེད་དུ་མི་འཇུག་
པར་རྗེས་ཐོབ་ཏུ་གཟུགས་སྐུའི་རྒྱུའི་ཐབས་ཀྱི་ཆ་བསོད་ནམས་ཀྱི་ཚོགས་གསོག་པ་ལ་
བསྐུལ་བར་གསུངས་ཀྱང་། སྔགས་བླ་མེད་ཀྱི་ལམ་ལ་དེ་ལྟར་མ་གསུངས་པ་རྣམས་
ལ་དཔྱོད་ཤེས་ན་ཕར་ཕྱིན་ཐེག་པའི་མཉམ་གཞག་མི་རྟོག་ཡེ་ཤེས་ལ་གཟུགས་སྐུའི་ཉེར་
ལེན་གྱི་ཐབས་ཀྱི་ཆ་མ་ཚང་ཞིང་། བླ་མེད་ནས་བཤད་པའི་འོད་གསལ་ལྷན་སྐྱེས་ཀྱི་
དགའ་བ་སྒོམ་པའི་སྟེང་ནས་ཆོས་སྐུའི་རིགས་འདྲའི་རྒྱུར་མ་ཟད་གཟུགས་སྐུའི་ཉེར་ལེན་



_129
གསང་འདུས་རྫོགས་རིམ།
གྱི་ཐབས་ཀྱི་ཆ་ཡང་ཚང་བ་ཤིན་ཏུ་གསལ་ལ། དེ་ཡང་འོད་གསལ་གྱི་རླུང་སེམས་ལས་
དག་མ་དག་གི་སྒྱུ་མའི་སྐུ་སྒྲུབ་ཤེས་ན་འབྱུང་བ་ཡིན་ནོ། །གཉིས་པ་ལ་གཉིས། བདེ་
སྟོང་དབྱེར་མེད་ཀྱི་ལྷན་སྐྱེས་བསྐྱེད་པ་ལ་ལུས་ལ་གནད་དུ་བསྣུན་དགོས་པར་བསྟན་
པ་དང་། བདེན་གཉིས་དབྱེར་མེད་ཀྱི་ཟུང་འཇུག་བསྐྱེད་པ་ལ་ལུས་ལ་གནད་དུ་བསྣུན་
དགོས་པར་བསྟན་པའོ། །དང་པོ་ནི། སྔགས་ཀྱི་ཐེག་པ་ལ་སྟོང་ཉིད་གཏན་ལ་འབེབས་
ཚུལ་ཕར་ཕྱིན་ཐེག་པ་ལས་ལྷག་པ་མེད་ཀྱང་དེའི་དོན་བསྒོམ་པ་ན་ལྷན་སྐྱེས་ཀྱི་བདེ་བས་
སྟོང་ཉིད་ངེས་ནས་བསྒོམ་པའི་བདེ་སྟོང་དབྱེར་མེད་ཀྱི་ཡེ་ཤེས་ཀྱིས་སྒྲིབ་པའི་བག་ཆགས་
སྦྱོང་བ་མྱུར་བའི་ནུས་པ་འདྲ་བ་ཡུལ་ཅན་གཞན་གང་ལ་ཡང་མེད་པས་ངེས་པར་དེ་བསྐྱེད་
དགོས་སོ། །དེ་ཡང་ལུས་ལ་གནད་དུ་བསྣུན་པ་མེད་ན་མི་སྐྱེ་བར་དགོངས་ནས། ཕྱི་
ཕྱག་རྒྱ་ལ་བརྟེན་པ་དང་། ནང་རྩ་རླུང་ཐིག་ལེ་ལ་གནད་དུ་བསྣུན་པའི་ཐབས་གཉིས་
གསུངས་པའི་ཕྱི་མ་ནི་ཞིབ་པར་འོག་ཏུ་འཆད་པར་འགྱུར་ལ། དང་པོ་ནི། རྒྱུད་སྡེ་
འོག་མ་གསུམ་ལས་བསྒོམ་པའི་ལྷ་མོ་ལ་བལྟས་པ། དགོད་པ། ལག་པ་བཅངས་པ་
ལས་བྱུང་བའི་བདེ་བ་བསྐྱེད་པ་ཙམ་ལས་མ་གསུངས་ཀྱང་། བླ་མེད་ཀྱི་ཐེག་པ་ལས་
ནི་ལས་དང་ཡེ་ཤེས་ཀྱི་ཕྱག་རྒྱ་གཉིས་ཀ་དང་མཉམ་པར་སྦྱོར་བའི་ཐབས་གསུངས་ཤིང་།
ལས་རྒྱ་ལ་བརྟེན་ནས་བདེ་སྟོང་སྦྱོར་བ་ལ་ནི། ཡུལ་རྟེན་གཉིས་ཀ་རྒྱུད་ནས་བཤད་
པ་ལྟར་གྱི་མཚན་ཉིད་ཚང་བ་དགོས་སོ། །དེ་ལྟར་ཕྱི་ཕྱག་རྒྱ་དང་མཉམ་པར་སྦྱོར་
བ་དང་། ནང་རྩ་རླུང་ཐིག་ལེ་ལ་གནད་དུ་བསྣུན་པའི་ཐབས་གཉིས་ཀྱིས་རོ་རྐྱང་གི་
རླུང་དྷུ་ཏིར་ཐིམ་པ་ལས་གཏུམ་མོ་སྦར་ནས་བཞུས་པའི་བྱང་སེམས་ཀྱིས་ལུས་གང་བའི་
བདེ་སྟོང་སྦྱོར་བ་ནི་རྨོངས་པ་རྩད་ནས་གཅོད་ཅིང་གདམས་ངག་ཐམས་ཅད་ཀྱི་གནད་



130
གསང་འདུས་བསྐྱེད་རྫོགས།
བསྡུས་པ་ཡིན་ཏེ། ས་ར་ཧས། ཟ་ཞིང་འཐུང་ལ་གཉིས་སྤྲོད་ཀྱིས་དགའ་ཞིང་། །རྟག་
ཏུ་ཡང་དང་ཡང་དུ་འཁོར་ལོ་འགེངས། །ཆོས་འདི་ལྟ་བུས་འཇིག་རྟེན་ཕ་རོལ་འགྲུབ་
འགྱུར་ཏེ། །རྨོངས་པའི་འཇིག་རྟེན་མགོ་བོར་རྡོག་པས་མནན་ནས་སོང་། །གང་དུ་རླུང་
དང་སེམས་ནི་མི་རྒྱུ་ཞིང་། །ཉི་མ་ཟླ་བ་འཇུག་པ་མེད་གྱུར་པ། །མི་ཤེས་པ་དག་གནས་
དེར་སེམས་ནི་དབུགས་ཕྱུང་ཞིག །མདའ་བསྣུན་གྱིས་ནི་མན་ངག་ཐམས་ཅད་བསྟན་
ནས་སོང་། །ཞེས་གསུངས་སོ། །གཉིས་པ་ནི། བླ་མེད་ཀྱི་རྒྱུད་ཀུན་གྱི་དགོངས་པས་
རིམ་པ་དང་པོར་རྟེན་དང་བརྟེན་པའི་འཁོར་ལོར་བསྐྱེད་པ་དེ་སྦྱང་གཞི་སྲིད་པ་སྐྱེ་འཇིག་
གི་རིམ་པ་དང་མཐུན་པར་མཛད་དེ་རྒྱུད་སྡེ་འོག་མ་གསུམ་ལ་འདི་མེད་དོ། །དེ་ལྟར་
མཛད་པའི་”བླ་མེད་ཀྱི་ལམ་རྣམས་རིམ་པ་དེ་བཞིན་དུ་བསྐྱེད་པའི་ཆེད་ཡིན་ལ། བསྐྱེད་
རིམ་ནི་རྫོགས་རིམ་གྱི་རྟོགས་པ་རྫོགས་པར་སྐྱེ་བའི་རྒྱུད་སྨིན་བྱེད་ཙམ་ཡིན་པས་གཙོ་
བོར་རྫོགས་རིམ་གྱི་ལམ་རྣམས་སེམས་ཅན་སྐྱེ་འཆིའི་རིམ་པ་དང་རྣམ་པ་དངོས་གནས་
སུ་མཐུན་པར་བསྐྱེད་པའི་ཆེད་ཡིན་ནོ། །ཚུལ་འདི་གསལ་བར་ནི་འདུས་པའི་སྐོར་རྣམས་
ནས་གསུངས་ཏེ། བཤད་རྒྱུད་རྡོ་རྗེ་འཕྲེང་བ་ལས། ཇི་ལྟར་མེས་བསྲེགས་དངོས་པོ་
མེད། །རྒྱུ་མེད་པར་ནི་ཐིམ་ནས་འགྲོ། །སླར་ཡང་སྲོག་གི་རླུང་ཤར་ནས། །ལས་ཀྱི་
རླུང་ནི་སྣ་ཚོགས་པ། །དེ་ནི་ལྷན་ཅིག་རྣམ་ཤེས་དང་། །སླར་ཡང་འཇིག་རྟེན་གསུམ་
དུ་གནས། །དེ་ལས་ལས་དང་དེ་ལས་སྐྱེ། །དེ་ལས་ཆགས་སོགས་བག་ཆགས་དང་།།
དེ་ལས་སླར་ཡང་འཆི་དང་སྐྱེ། །དེ་ལྟར་འཁོར་ལོ་བསྐོར་བ་འདྲ། །སྔོན་བཞིན་རྡོ་
རྗེ་བཟླས་པ་སོགས། །རིམ་གྱིས་དེ་ཡི་དབྱེ་བར་འགྱུར། །ཞེས་གསུངས་ཏེ། དེ་ཡང་
༡༽ འི་ ཡིག་ལྷག་ཡིན་ནམ་དཔྱད་དོ།།



131
-
--
-
-
-
གསང་འདུས་རྫོགས་རིམ།
ཇི་ལྟར་ཏེ་དཔེར་ན་མེས་བསྲེགས་པའི་ཚེ་ཤིང་གི་དངོས་པོ་མེད་པར་འགྱུར་བ་བཞིན་
དུ་རླུང་རྣམས་སྲོག་འཛིན་གྱི་བར་དུ་རིམ་གྱིས་ཐིམ་ནས་འཆི་ཞིང་། ཡང་འཆི་བ་འོད་
གསལ་ལས་ལས་ཀྱི་རླུང་ཤར་ཏེ་དེ་དང་རྣམ་ཤེས་གཉིས་ལྷན་ཅིག་ཏུ་འཇིག་རྟེན་གསུམ་
དུ་གནས་པ་དང་། ལས་ཀྱི་རླུང་དེ་ལས་ཀྱང་ཆགས་པ་ལ་སོགས་པའི་ཀུན་རྟོག་སྐྱེ་ལ།
དེས་ལས་བཟང་ངན་གཉིས་བསགས་ནས་ཡང་འཆི་ཞིང་ཡང་སྐྱེ་བ་སོགས་འཁོར་ལོ་
བསྐོར་བ་བཞིན་དུ་འབྱུང་ལ། སྔོན་དུ་བཤད་པའི་རྡོ་རྗེ་བཟླས་པ་སོགས་རིམ་པ་ལྔ་ནི་
གཞི་དུས་ཀྱི་སྐྱེ་འཆིའི་རིམ་པ་དེའི་དབྱེ་བར་འགྱུར་ཞེས་པའོ། །རིམ་ལྔ་ལས་ཀྱང་།
ཀུན་རྫོབ་བདེན་པ་སྒྱུ་མ་ཉིད། །ལོངས་སྤྱོད་རྫོགས་པའི་སྐུ་ཡང་དེ། །དེ་ཉིད་དྲི་ཟའི་
སེམས་ཅན་འགྱུར། །རྡོ་རྗེའི་སྐུ་ཡང་དེ་ཉིད་ཡིན། །ཞེས་རིམ་པ་གསུམ་པའི་སྒྱུ་མའི་
སྐུ་དྲི་ཟའི་སེམས་ཅན་བར་དོར་བཤད་པས་ལམ་གྱི་སྒྱུ་མའི་སྐུ་ལ་བར་དོར་བཏགས་པ་
དང་། གཞིའི་བར་དོ་ལ་ལམ་གྱི་སྒྱུ་མའི་སྐུར་བཏགས་པ་གཉིས་ཀ་ཤེས་པར་བྱའོ། །དེ་
ལྟར་གསུངས་པ་ནི་ཐབས་མཁས་ཀྱི་མན་ངག་དང་བྲལ་བ་ལ་བར་དོ་རང་འགའ་བ་འོང་
རྒྱུའི་རླུང་སེམས་དེ་ཉིད་ཐབས་མཁས་ཀྱི་མན་ངག་དང་ལྡན་པ་ལ་སྒྱུ་མའི་སྐུར་འཆར་
བའི་རྒྱུ་མཚན་གྱིས་ཡིན་ཏེ། སྤྱོད་བཏུས་ལས། དེ་ལྟར་བྱིས་པ་སོ་སོའི་སྐྱེ་བོ་སྲིད་པ་
བར་མ་ཞེས་བྱ་བ་ནི་འཁོར་བའི་རྒྱུར་འགྱུར་རོ། །དེ་ཉིད་བླ་མ་བརྒྱུད་པའི་རིམ་གྱིས་
དེ་བཞིན་གཤེགས་པ་ཐམས་ཅད་ཀྱི་མན་ངག་ཐོབ་པ་རྣམས་ནི། བདག་ལ་བྱིན་གྱིས་
བརླབ་པ་ཞེས་བྱ་བ་འདི་ལྟར་རྩིག་པའམ་རས་རིས་མེ་ལོང་ནང་དུ་ཉེ་བར་སྣང་བ་དེ་བཞིན་
དུ་རྡོ་རྗེའི་སྐུའི་ངོ་བོ་ཉིད་ཀྱིས་བདག་ཉིད་སྤྲུལ་ཏེ། རྣམ་པ་ཐམས་ཅད་ཀྱི་མཆོག་དང་
ལྡན་པ་སྐུ་ལྟ་བས་ཆོག་མི་ཤེས་པ་སྐྱེས་བུ་ཆེན་པོའི་མཚན་སུམ་ཅུ་རྩ་གཉིས་ལ་སོགས་



གསང་འདུས་བསྐྱེད་རྫོགས། 132
པས་ལུས་ལ་བརྒྱན་པ་སྟེ། ཞེས་གསུངས། འཕགས་པ་ཡབ་སྲས་གཉིས་ཀྱིས་བར་དོ་
ལ་དེ་ལྟར་བཤད་པའི་གནད་ཀྱིས་འཆི་བ་དང་སྐྱེ་བ་ཡང་མན་ངག་དང་མི་ལྡན་པ་ལ་
སྐྱེ་འཆི་རང་འགའ་བའི་འཁོར་ལོ་བསྐོར་བ་དེ། མན་ངག་དང་ལྡན་པ་ལ་འཆི་བ་དང་
སྐྱེ་བའི་དོད་དུ་ཆོས་སྐུ་དང་སྤྲུལ་སྐུར་འཆར་བས་གཞིའི་ཆོས་གཉིས་ལ་ལམ་གྱི་སྐུ་གཉིས་
དང་། ལམ་གྱི་སྐུ་གཉིས་ལ་གཞིའི་ཆོས་གཉིས་ཀྱི་མིང་གིས་བཏགས་པ་ཡང་ཐོབ་པ་
ཡིན་ནོ། །དེ་ལྟར་ན་སྙིང་གའི་མི་ཤིགས་པའི་ཐིག་ལེ་ལ་རླུང་ལྡང་འཇུག་གནས་གསུམ་
ཡི་གེ་གསུམ་གྱི་གདངས་སུ་ཤར་བའི་རྡོར་བཟླས་བྱས་པས་རླུང་ཐམས་ཅད་ཐིག་ལེ་དེར་
ཐིམ་པ་ལས་དཔེ་དོན་གྱི་འོད་གསལ་ཤར་བའི་མཇུག་ཐོགས་སུ་རིམ་པ་གསུམ་པའི་སྒྱུ་
མའི་སྐུ་དང་། ཟུང་འཇུག་གི་སྐུ་འགྲུབ་པ་དང་། དེ་གཉིས་ཀྱིས་རྣམ་སྨིན་གྱི་ཕུང་པོ་
རྙིང་པ་ལ་ཞུགས་ནས་སྤྲུལ་པའི་སྐུ་འཛིན་པར་མཛད་པ་ནི། གཞིའི་འཆི་བ་བར་དོ་སྐྱེ་
བ་གསུམ་དང་རྣམ་པ་ཇི་ལྟ་བ་བཞིན་དུ་མཐུན་ཞིང་། བདེན་གཉིས་དབྱེར་མེད་ཀྱི་ཟུང་
འཇུག་བསྐྱེད་པ་ལ་ལུས་ལ་གནད་དུ་བསྣུན་དགོས་པའི་ཚུལ་ནི་དེའོ། །མདོ་རྒྱུད་གཉིས་
ཀྱི་དོན་ལ་རྒྱས་འདེབས་པའི། །ཨེ་ཝཾ་གཉིས་ཀྱི་བརྗོད་བྱ་ཡ་མཚན་ཅན། །རྒྱུད་སྡེ་
གཉིས་ནས་འབྱུང་བ་ཇི་ལྟ་བར། །རང་གཞན་གཉིས་ལ་ཕན་ཕྱིར་བཀའ་དྲིན་མཛད།།
ཅེས་བྱ་བ་ནི་བར་སྐབས་ཀྱི་ཚིགས་སུ་བཅད་པའོ། །
གསུམ་པ་རྒྱུད་འདིའི་རྫོགས་རིམ་བྱེ་བྲག་ཏུ་བཤད་པ་ལ་གསུམ། གཞི་དངོས་
པོའི་གནས་ཚུལ། ལམ་བགྲོད་པའི་རིམ་པ། འབྲས་བུ་མངོན་དུ་བྱེད་ཚུལ་ལོ། །དང་
པོ་ནི་འགོས་ལུགས་པ་རྣམས་ཀྱིས་རིམ་པ་གཉིས་ཀའི་སྦྱང་གཞིར་སྲིད་པ་སྐྱེ་འཇིག་གི་
རྣམ་གཞག་མཛད་ཀྱང་། གཞིའི་རིམ་ལྔ་དང་ཆོས་ལོངས་སྤྲུལ་གསུམ་གྱི་རྣམ་གཞག་



133
གསང་འདུས་རྫོགས་རིམ།
དང་ཞག་གཅིག་གི་རིམ་ལྔ་དང་ཆོས་ལོངས་སྤྲུལ་གསུམ་གྱི་རྣམ་གཞག་མ་མཛད། དེ་
བཞིན་དུ་འཕགས་པ་ཡབ་སྲས་ལྔའི་རྗེས་འབྲང་ཨ་ཧྥུ་ཀ་ར། ཐུབ་པ་དཔལ། ཐུགས་
རྗེ་དཔལ་ཞབས། ཁ་ཆེ་ལག་སྨི། སྐལ་ལྡན་གྲགས་པ། ཀུ་མཱ་ར། ཀུ་ལ་དྷ་ར། ཏ་ཐཱ་
ག་ཏ་རཀཱི་ཏ། ལི་ལ་བཛྲ་རྣམས་ཀྱིས་ཀྱང་མ་མཛད། མར་ལུགས་པ་རྣམས་ཀྱིས་ནཱ་
རོ་པའི་རིམ་ལྔ་བསྡུས་པ་གསལ་བ་ལས། སྲིད་པ་སྐྱེ་དང་ཉིན་ཞག་གཅིག །སྟན་གཅིག་
སྟེང་དུ་སྦྱར་ཏེ་བཤད། །ཅེས་གསུངས་པ་ལ་བརྟེན་ནས་གཞིའི་རིམ་ལྔ་དང་ཆོས་ལོངས་
སྤྲུལ་གསུམ་གྱི་རྣམ་གཞག་དང་། ཞག་གཅིག་གི་རིམ་ལྔ་དང་ཆོས་ལོངས་སྤྲུལ་གསུམ་
གྱི་རྣམ་གཞག་མཛད་པ་ནི་ལེགས་པ་ཡིན་ཏེ། ལམ་གྱི་རིམ་ལྔ་དང་ཆོས་ལོངས་སྤྲུལ་
གསུམ་པོ་དེ་གཞིའི་རིམ་ལྔ་དང་ཆོས་ལོངས་སྤྲུལ་གསུམ་དང་རྣམ་པ་ཇི་ལྟ་བ་བཞིན་དུ་
མཐུན་པར་བསྐྱེད་དགོས་པའི་ཕྱིར་རོ། །དེའི་ཚུལ་ཡང་སྐྱེས་ནས་མ་ཤིའི་བར་གྱི་སྣ་
བུག་གི་རླུང་འབྱུང་འཇུག་བྱེད་པ་ནི། གཞིའི་རིམ་པ་དང་པོ་རྡོར་བཟླས་ཀྱི་རིམ་པ་དང་།
འཆི་དུས་ཀྱི་སྣང་མཆེད་ཐོབ་གསུམ་ནི་གཞིའི་རིམ་པ་གཉིས་པ་སེམས་དམིགས་ཀྱི་རིམ་
པ་དང་། འཆི་བ་འོད་གསལ་ནི་གཞིའི་རིམ་པ་བཞི་པ་འོད་གསལ་གྱི་རིམ་པ་དང་། སྲིད་
པ་བར་དོ་ནི་གཞིའི་རིམ་པ་གསུམ་པ་དང་ལྔ་པའི་སྒྱུ་མའི་སྐུར་འཇོག །འཆི་བ་འོད་
གསལ་ནི་གཞིའི་ཆོས་སྐུ་དང་། སྲིད་པ་བར་དོ་ནི་གཞིའི་ལོངས་སྐུ་དང་། བར་དོ་མའི་
མངལ་དུ་སྐྱེ་བ་བླངས་པ་ནི་གཞིའི་སྤྲུལ་སྐུར་འཇོག །ཞག་གཅིག་གི་རླུང་སྣ་སྒོར་འབྱུང་
འཇུག་བྱེད་པ་ནི། ཞག་གཅིག་གི་རིམ་པ་དང་པོ་རྡོར་བཟླས་ཀྱི་རིམ་པ་དང་། གཉིད་
དུས་ཀྱི་སྣང་མཆེད་ཐོབ་གསུམ་ནི་ཞག་གཅིག་གི་རིམ་པ་གཉིས་པ་སེམས་དམིགས་ཀྱི་
རིམ་པ་དང་། གཉིད་ཀྱི་འོད་གསལ་ནི་ཞག་གཅིག་གི་རིམ་པ་བཞི་པ་འོད་གསལ་གྱི་



134
གསང་འདུས་བསྐྱེད་རྫོགས།
རིམ་པ་དང་། རྨི་ལམ་གྱི་ལུས་ཁྱད་པར་ཅན་ནི་ཞག་གཅིག་གི་རིམ་པ་གསུམ་པ་དང་
ལྔ་པའི་སྒྱུ་མའི་སྐུར་འཇོག །གཉིད་ཀྱི་འོད་གསལ་ནི་ཞག་གཅིག་གི་ཆོས་སྐུ་དང་། རྨི་
ལམ་གྱི་ལུས་ཁྱད་པར་ཅན་ནི་ཞག་གཅིག་གི་ལོངས་སྐུ་དང་། རྨི་ལམ་གྱི་ལུས་ཁྱད་
པར་ཅན་རྣམ་སྨིན་གྱི་ཕུང་པོ་རྙིང་པ་ལ་ཞུགས་ཏེ་གཉིད་སད་པ་ནི་ཞག་གཅིག་གི་སྤྲུལ་
སྐུར་འཇོག་པ་ཡིན་ནོ། །དེ་ལྟར་ན་རྫོགས་རིམ་གྱི་རྟོགས་པ་རྣལ་མ་ཞིག་རྒྱུད་ལ་བསྐྱེད་
པ་ལ། རྡོ་རྗེའི་ལུས་ལ་གནད་དུ་བསྣུན་ཚུལ་དེ་ཤེས་དགོས། དེ་ལ་རྡོ་རྗེའི་ལུས་ཀྱི་
གནས་ཚུལ་དེ་ཤེས་དགོས། དེ་ལ་གནས་པ་རྩ། གཡོ་བ་རླུང་། བཀོད་པ་བྱང་ཆུབ་
སེམས་ཀྱི་ཐིག་ལེ་རྣམས་ཐོག་མར་ཆགས་ཚུལ། བར་དུ་གནས་ཚུལ། མཐའ་མར་
འཇིག་ཚུལ། དེ་དག་ལ་གནད་དུ་བསྣུན་པའི་སྒོ་མི་འདྲ་བ་ཐབས་དང་བཅས་པ་ཤེས་
དགོས་པ་འདི་ལ་གསུམ། རྩ་རླུང་ཐིག་ལེ་རྣམས་ཐོག་མར་ཆགས་པའི་ཚུལ། བར་
དུ་གནས་ནས་མཐར་འཇིག་པའི་ཚུལ། དེ་དག་ལ་གནད་དུ་བསྣུན་པའི་སྒོ་མི་འདྲ་བ་
ཐབས་དང་བཅས་པ་བཤད་པའོ། །དང་པོ་ལ་གསུམ། རྩ་ཆགས་པའི་ཚུལ། རླུང་
ཆགས་པའི་ཚུལ། ཐིག་ལེ་ཆགས་པའི་ཚུལ་ལོ། །དང་པོ་ནི། དགའ་བོ་མངལ་འཇུག་
གི་མདོ་ལས། ལུས་ཀྱི་མདུན་རྒྱབ་དང་གཡས་གཡོན་རེ་རེ་ལ་རྩ་ཉི་ཁྲི་ཉི་ཁྲི་སྟེ་ལུས་
ལ་རྩ་བརྒྱད་ཁྲི་ཆགས་པར་བཤད། བླ་མེད་ཀྱི་བསྡུས་རྒྱུད་དགོངས་འགྲེལ་དང་བཅས་
པ་ལས་ལུས་ལ་རྩ་བདུན་ཁྲི་ཉིས་སྟོང་ཆགས་པར་བཤད། དེ་རྣམས་ཀྱི་ནང་ནས་རྩ་
བརྒྱ་ཉི་ཤུ་པོ་ནི་གཙོ་བོ་ཡིན་ཏེ། བརྟག་གཉིས་ལས། རྩ་ཡི་གཙོ་བོ་བརྒྱ་ཉི་ཤུ། །ཞེས་
གསུངས། དེའི་ནང་ནས་གནས་ཉེར་བཞིའི་རྩ་ཉེར་བཞི་པོ་དེ་གཙོ་བོ་ཡིན་ཏེ། དེ་རྣམས་
ཀྱིས་སྐྲ་སྤུ་སེན་མོ་སོགས་ཀྱི་རྒྱུ་བྱེད་པའི་ཕྱིར། དེའི་ནང་ནས་ཀྱང་རོ་རྐྱང་དབུ་མ་



13༨ གསང་འདུས་རྫོགས་རིམ།
གསུམ་པོ་དེ་གཙོ་བོ་ཡིན་ཏེ། དེ་གསུམ་གྱིས་རླུང་དང་རྣམ་པར་ཤེས་པའི་རྟེན་བྱེད་ཅིང་
རྩ་གཞན་རྣམས་དེ་གསུམ་ལ་བརྟེན་ནས་བསྐྱེད་དགོས་པའི་ཕྱིར་རོ། །སྔ་མ་ཁ་ཅིག།
རྩ་ཆགས་པའི་ཚེ་ཐོག་མར་ལྟེ་བའི་རྩ་འཁོར་དང་། ཐིག་ལེ་ཆགས་པའི་ཚེ་ཐོག་མར་
རོ་རྐྱང་གི་ཐིག་ལེ་ཆགས་པར་བཤད་ཀྱང་། རང་ལུགས་ནི་གཞིའི་སེམས་ཅན་སྐྱེ་འཆིའི་
རིམ་པ་དང་མཐུན་པར་རྫོགས་རིམ་གྱི་ལམ་རྣམས་བསྐྱེད་དགོས་པས། རྩ་ཆགས་པ་
ན་ཐོག་མར་སྙིང་ཁའི་རྩ་འཁོར་དང་། ཐིག་ལེ་ཡང་ཐོག་མར་སྙིང་ཁའི་དྷ་ཏིའི་ནང་
ནས་ཆགས་པ་ཡིན་ཏེ། རྣམ་ཤེས་མངལ་དུ་འཇུག་པའི་ཚེ་ཐོག་མར་སྙིང་ཁ་ནས་འཇུག་
ཅིང་ལུས་སྙིང་ཁ་ནས་ཆགས་པ་དང་། དེ་ནས་ལུས་རིམ་གྱིས་ཆགས་ཏེ་མཐར་འཆི་
བའི་ཚེ་རྣམ་ཤེས་སྙིང་ཁ་ནས་འཕོ་བར་ས་སྡེ་དང་། འཕགས་པ་ཡབ་སྲས་དང་། བཤད་
རྒྱུད་རྡོ་རྗེ་འཕྲེང་བ་དང་། ཕྱག་ཆེན་ཐིག་ལེ་སོགས་ཐམས་ཅད་མཐུན་པར་འབྱུང་བའི་
ཕྱིར་རོ། །དེའི་ཚུལ་ཡང་སྙིང་ཁའི་རོ་རྐྱང་དབུ་མ་གསུམ། ཤར་གྱི་སུམ་བསྐོར་མ།
ལྷོའི་འདོད་མ་སྟེ་ལྔ་དུས་མཉམ་དུ་ཐོག་མར་ཆགས། དབུ་མ་དང་ལྷན་ཅིག་ཏུ་གནས་
པའི་བདུད་དྲལ་མ་དང་། ནུབ་ཀྱི་ཁྱིམ་མ་དང་། བྱང་གི་གཏུམ་མ་གསུམ་དུས་མཉམ་
དུ་ཆགས། དེ་རྣམས་ལ་སྙིང་ཁར་ཐོག་མར་ཆགས་པའི་རྩ་བརྒྱད་ཅེས་བྱའོ། །སྙིང་
ཁའི་རོ་རྐྱང་དབུ་མ་གསུམ་གྱི་སྣེ་མོ་ཡན་མན་དུ་རིམ་གྱིས་གྱེས་ཤིང་། ཕྱོགས་ཀྱི་རྩ་
བཞིས་རོ་རྐྱང་གཉིས་ཀྱིས་དབུ་མ་ལ་ལུ་གུ་རྒྱུད་དུ་འཁྱུད་པའི་མདུད་མཚམས་ནས་བུག་
པ་གཏོལ་བའི་ཚུལ་གྱིས་ཟུག་སྟེ་གནས་ལ། རོ་རྐྱང་དབུ་མ་གསུམ་གྱི་ཡར་སྣེ་ལུས་
ཀྱི་དབུས་ཐད་དྲངས་ནས་སོང་སྟེ་རྩེ་མོ་ཅུང་ཟད་གུག་ནས་མིག་དབུས་ཀྱི་ནང་ཐད། དེའི་
གཡས་གཡོན་གྱི་ནང་ཐད་དུ་གནས། མར་སྣེ་སྐྱེས་པ་ལ་རྟགས་ཀྱི་རྩེ་དང་། བུད་



-
+++-
-
-
-
གསང་འདུས་བསྐྱེད་རྫོགས།
_136
མེད་ལ་པདྨའི་རྩེར་ཟུག་སྟེ་གནས་ཤིང་། ཆ་ཤས་རེ་རྐང་མཐིལ་གཉིས་སུ་ཡོད་པར་
བཤད་དོ། །དབུ་མ་དང་ལྷན་ཅིག་གནས་པའི་བདུད་དྲལ་མ་ནི། མར་སྣེ་ལྟེ་བའི་རྩ་
འཁོར་ལ་ཟུག་ཅིང་། ཡར་སྣེ་དབུ་མ་དང་མཉམ་དུ་སོང་སྟེ་མགྲིན་པའི་ཐད་ནས་ཅུང་
ཟད་གུག་སྟེ་ལྕེ་རྩ་ལ་ཟུག་སྟེ་གནས། སྙིང་ཁའི་རྩ་ཞེས་པ་ཡང་སྲོག་པ་རྩ་ཡིན་ལ། དེ་
ལ་སྒལ་ཚིགས་ཀྱི་ནང་ཕྱོགས་ནས་སྒལ་ཚིགས་ལ་བརྟེན་ཏེ་ལུས་ཀྱི་གཞུང་ཤིང་གི་ཚུལ་
དུ་གནས་ཤིང་། རོ་རྐྱང་དབུ་མ་གསུམ་ཡང་རྩ་དེ་ལ་བརྟེན་ནས་གནས་པ་ཡིན་ནོ། །སྲོག་
པ་རྩ་དེ་ནི་མགོ་བོ་གྲུ་གསུམ་པའི་དབྱིབས་ཅན་དང་། དེ་བཞིན་དུ་མགྲིན་པ་གཞོན་དུ་
མའི་ནུ་མ། སྙིང་ཁ་བའི་མིག །ལྟེ་བ་པདྨ། གསང་གནས་རྡོ་རྗེ། ནོར་བུའི་རྩེར་ཟར་
མའི་མེ་ཏོག་གི་དབྱིབས་ཅན་དུ་ཡོད་དོ། །དེ་ཡང་ཕྱོགས་ཀྱི་རྩ་བཞི་ལས་མཚམས་ཀྱི་
རྩ་བཞི་གྱེས་པ་ཡིན་ཏེ། ཤར་གྱི་སུམ་བསྐོར་མ་ལས་ཤར་ལྷོའི་རྩ་འདབ་དང་། ལྷོའི་
འདོད་མ་ལས་ལྷོ་ནུབ་ཀྱི་རྩ་འདབ་དང་། ནུབ་ཀྱི་ཁྱིམ་མ་ལས་ནུབ་བྱང་གི་རྩ་འདབ་
དང༌། བྱང་གི་གཏུམ་མ་ལས་བྱང་ཤར་གྱི་རྩ་འདབ་གྱེས་པའོ། །དེ་བརྒྱད་ལ་ནི་སྙིང་
ཁའི་རྩ་འདབ་བརྒྱད་དང་ཐུན་ཚོད་བརྒྱད་ཀྱི་རྩ་ཞེས་བྱ་ལ། དེ་ལྟར་བྱས་ན་སྙིང་ཁའི་
རྩ་འདབ་བརྒྱད་དང་། སྙིང་ཁར་ཐོག་མར་ཆགས་པའི་རྩ་བརྒྱད་དོན་མི་གཅིག་པར་
གྲུབ་པ་ཡིན་ནོ། །ཕྱོགས་ཀྱི་རྩ་བཞི་ལས་འབྱུང་བ་བཞི་འབབ་པས་འབྱུང་བའི་རྩ་དང་།
མཚམས་ཀྱི་རྩ་བཞི་ལས་གཟུགས་དྲི་རོ་རེག་བྱ་བཞི་འབབ་པས་མཆོད་པའི་རྩ་ཞེས་བཤད་
ཅིང་། ཡང་རྩ་འདབ་བརྒྱད་པོ་དེ་ལས་བཤང་གཅི་ཁུ་ཁྲག་བད་ཀན་ཏེ་བདུད་རྩི་ལྔ་
འབབ་པར་ཡང་བཤད། ཡང་རྩ་བརྒྱད་པོ་རེ་རེའི་ནང་ནས་གཙོ་བོར་རླུང་འབབ་པ་
དང༌། གཙོ་བོར་ཁྲག་འབབ་པ། གཙོ་བོར་ཁུ་བ་འབབ་པ་གསུམ་གསུམ་དུ་གྱེས་ཏེ་



137
གསང་འདུས་རྫོགས་རིམ།
སྤྱི་བོ་ལ་སོགས་པའི་གནས་ཉེར་བཞིར་གནས་པའི་རྩ་དེ་དག་ལ་གནས་ཉེར་བཞིའི་རྩ་
ཞེས་བྱ། ཉེར་བཞི་པོ་གང་ཞེ་ན། སྐྲ་མཚམས་སུ་མི་ཕྱེད་མ། སྤྱི་བོར་ཕྲག་གཟུགས་
མ༑ རྣ་བ་གཡས་ལ་བརྩེ་བ་མ། ལྟག་པར་གཡོན་པ་མ། རྣ་བ་གཡོན་ལ་ཐུང་ངུ་མ།
མིག་དབུས་སུ་རུས་སྦལ་སྐྱེས་མ། མིག་གཉིས་ལ་སྒོ་མ། ཕྲག་པ་གཉིས་ལ་དབང་མ་
སྟེ། དེ་བརྒྱད་ལས་གཙོ་བོར་རླུང་འབབ་པས་ཐུགས་ཀྱི་རྩ་ཞེས་བྱ། མཆན་ཁུང་གཉིས་
ལ་སྐྱོན་ལྡན་མ། ནུ་མ་གཉིས་ལ་འཇུག་མ། སྙིང་ལ་གཞོལ་མ། ལྟེ་བར་རྒྱུ་མ་མ།
སྣ་རྩེར་མཚན་མོ་མ། ཁ་ལ་བསིལ་བྱིན་མ། མགྲིན་པར་ཚ་བ་མ། འབྲས་བུ་གཉིས་
ལ་རངམ་མ་སྟེ་དེ་བརྒྱད་ལས་གཙོ་བོར་ཁྲག་འབབ་པས་གསུང་གི་རྩ་ཞེས་བྱ། རྟགས་
ཀྱི་རྩེར་ཤིན་ཏུ་བཟང་མོ། བཤང་ལམ་ལ་ལྕི་བ་མ། བརླ་གཉིས་ལ་རྒྱུད་བྱིན་མ། བྱིན་
པ་གཉིས་ལ་སྦྱོར་བྲལ་མ། སོར་མོ་བཅུ་དྲུག་ལ་སྡུག་གུ་མ། བོལ་གོང་གཉིས་ལ་ཁུ་
བ་མ། མཐེ་བོང་བཞི་ལ་འཚེད་པ་མ། པུས་མོ་གཉིས་ལ་ཡིད་བཟང་མ་སྟེ་དེ་བརྒྱད་
ལ་གཙོ་བོར་ཁུ་བ་འབབ་པས་སྐུའི་རྩ་ཞེས་བྱའོ། །རྩ་དེ་རྣམས་ཀྱི་སྟེང་དུ་སྙིང་ཁར་
ཐོག་མར་ཆགས་པའི་རྩ་བརྒྱད་མནན་པས་རྩའི་གཙོ་བོ་སུམ་ཅུ་རྩ་གཉིས་པོ་དེ་ལ་རླུང་
དང་བྱང་སེམས་འབབ་བའི་རྩ་ཞེས་བྱ། དེ་ཡང་བདུད་དྲལ་མའི་ནང་ནས་དེ་ལྟར་འབབ་
པར་གསུངས་པ་ནི། འཆི་ཚེ་དང་ལམ་དུས་ལ་དགོངས་ནས་གསུངས་ཀྱི་ད་ལྟ་གཞི་
ལ་དེའི་ནང་ནས་རླུང་དང་བྱང་སེམས་གང་ཡང་མི་འབབ་པ་ཡིན་ནོ། །བདུད་དྲལ་
མའི་ནང་ནས་ད་ལྟ་མི་འབབ་པར་མ་ཟད། དེས་རྩ་གཞན་རྣམས་ཀྱི་ནང་ནས་རླུང་དང་
བྱང་སེམས་འབབ་པའི་གེགས་བྱེད་པས། བདུད་དྲལ་མ་དང་། དུས་ཀྱི་རྩ་དང་། རྣལ་
འབྱོར་མ་རྣམས་ཀྱི་འགོག་པའི་རྩ་ཞེས་བརྟག་གཉིས་ལས་བཤད། ཨ་བྱཱ་ཀ་ར་ནི་གཞི་



138
གསང་འདུས་བསྐྱེད་རྫོགས།
ལ་བདུད་དྲིལ་མའི་ནང་ནས་ཁྱབ་བྱེད་ཀྱི་རླུང་བདུན་བརྒྱ་ཉི་ཤུ་རེ་རྒྱུ་ཞིང་། དེ་ནི་ཚེ་
ཟད་པའི་འཆི་རླུང་ངོ་ཞེས་བཞེད་ཀྱང་སྐབས་འདིར་ཁས་མི་བླང་ངོ༌། །གནས་ཉེར་
བཞིའི་རྩེ་དེ་རྣམས་ལས་གཙོ་བོར་ཁུ་བ་འབབ་པ། གཙོ་བོར་ཁྲག་འབབ་པ། གཙོ་བོར་
རླུང་འབབ་པ་གསུམ་གསུམ་དུ་ཕྱེ་བས་རྩ་བདུན་ཅུ་རྩ་གཉིས། དེ་རེ་རེ་ལ་སྟོང་སྟོང་
དུ་ཕྱེ་བས་རྩ་སྟོང་ཕྲག་བདུན་ཅུ་རྩ་གཉིས། སྟོང་ཕྲག་བདུན་ཅུ་རྩ་གཉིས་པོ་དེ་ལ། སྟོང་
ཕྲག་ཉེར་བཞི་པ་ཚན་པ་གསུམ་དུ་ཕྱེ་བའི་ཚན་པ་གཅིག་ནས་གཙོ་བོར་ཁུ་བ་འབབ་པ་
དང་། ཚན་པ་གཅིག་ནས་གཙོ་བོར་ཁྲག་འབབ་པ་དང་། ཚན་པ་གཅིག་ནས་གཙོ་
བོར་རླུང་འབབ་པ་གསུམ་ལ་རིམ་པ་བཞིན་དུ་སྐུ་གསུང་ཐུགས་ཀྱི་རྩ་དང་། འཁོར་
ལོ་གསུམ་གྱི་རྩ་ཞེས་བྱ་སྟེ། རྡོ་རྗེ་འཕྲེང་བ་ལས། ལ་ལཱ་ན་དང་ར་ས་ན། །ཨ་བ་དྷཱ་
ཏི་ཞེས་བྱའི་མིང་། །དེ་རྣམས་སྤྲོ་བའི་སྦྱོར་བ་ཡིས། །རིམ་གྱིས་ཐུན་ནི་བརྒྱད་དུ་འགྱུར།།
གསུམ་པོ་ཉི་ཤུ་རྩ་བཞིར་འགྲོ། །དེ་ལ་འཁོར་ལོ་གསུམ་ཕྱེ་བས། །རྩ་ནི་བརྒྱད་ཀྱི་
དབྱེ་བ་ལས། །སྐུ་གསུང་ཐུགས་ཀྱི་སྔགས་ཀྱི་ནི། །གསུམ་ཕྱེ་བདུན་ཅུ་རྩ་གཉིས་གསལ།།
དེ་ལ་སྟོང་དུ་རབ་ཕྱེ་བ། །སོ་སོར་སྤྲོ་བའི་བདག་ཉིད་ཀྱིས། །སྟོང་ཕྲག་བདུན་ཅུ་རྩ་
གཉིས་ཀྱི། །རྩ་རྣམས་ཀྱི་ནི་གྲངས་ཞེས་བྱ། །ཞེས་གསུངས། གནས་ཉེར་བཞིའི་རྩ་
ཉེར་བཞི་པོ་དེ་ལ་བརྒྱད་ཚན་པ་གསུམ་དུ་ཕྱེ་བའི་བརྒྱད་ཚན་གཅིག་གི་ནང་ནས་སྙིང་
སྟོབས་ལུས་ཁུ་བ་འབབ། བརྒྱད་ཚན་པ་གཅིག་ནས་རྡུལ་ངག་ཁྲག་འབབ། བརྒྱད་
ཚན་པ་གཅིག་ནས་མུན་པ་ཡིད་བཞོན་པའི་རླུང་དང་བཅས་པ་འབབ་པར་གསུངས། དེ་
གསུམ་ལ་རིམ་པ་བཞིན་དུ་སྐུ་གསུང་ཐུགས་ཀྱི་རྩ། ལུས་ངག་ཡིད་གསུམ་གྱི་རྩ་སྙིང་
སྟོབས་རྡུལ་མུན་གྱི་རྩ་ཞེས་བྱ་སྟེ། སམྦྷ་ཊ་ལས། སྙིང་སྟོབས་རྡུལ་ཏེ་ལུས་དང་ངག།



139
གསང་འདུས་རྫོགས་རིམ།
མུན་པ་སེམས་ཀྱི་རང་བཞིན་ནོ། །ཞེས་གསུངས། རྩ་རྣམས་ཀྱི་མིང་གི་རྣམ་གྲངས་
ནི༑ དབུ་མ། ཨ་བ་དྷཱ་ཏི། སྒྲ་གཅན། གཉིས་སྤངས་ཀྱི་རྩ། མུན་པའི་རྩ། ཡིད་ཀྱི་
རྩ༑ ཐུགས་ཀྱི་རྩ་ཞེས་པ་རྣམས་མིང་གི་རྣམ་གྲངས། རོ་མ། ར་ས་ན། འཛིན་པའི་
རྩ༑ ཉི་མའི་རྩ། རྡུལ་གྱི་རྩ། ངག་གི་རྩ། གཡས་ཀྱི་རྩ་ཞེས་པ་རྣམས་མིང་གི་རྣམ་
གྲངས། རྐྱང་མ། ལ་ལཱ་ན། བཟུང་བའི་རྩ། ཟླ་བའི་རྩ། སྙིང་སྟོབས་ཀྱི་རྩ། སྐུའི་
རྩ༑ གཡོན་གྱི་རྩ་ཞེས་པ་རྣམས་མིང་གི་རྣམས་གྲངས་སོ། །འོ་ན་རོ་རྐྱང་དབུ་མ་གསུམ་
ལ་རིམ་པ་བཞིན་དུ་འཛིན་པ་དང་། བཟུང་བ་དང་། གཉིས་སྤངས་ཀྱི་རྩ་ཞེས་བརྗོད་
པའི་རྒྱུ་མཚན་ཅི་ཡིན་ཞེ་ན། ཡེ་ཤེས་བཞོན་པའི་རླུང་དང་བཅས་པ་རོ་མའི་ནང་ནས་
བྱུང་སྟེ་ཡུལ་འཛིན་པའི་བྱ་བ་བྱེད་ཅིང༌། ཡུལ་བཟུང་ནས་རྐྱང་མའི་ནང་དུ་འཇུག་
པར་བྱེད་པས་ན། རོ་མ་ལ་འཛིན་པའི་རྩ་དང་། རྐྱང་མ་ལ་བཟུང་བའི་རྩ་ཞེས་པ་
དང་། རོ་རྐྱང་གི་རླུང་དབུ་མའི་ནང་དུ་ཐིམ་པའི་དབང་གིས་བཟུང་འཛིན་གྱི་གཉིས་
སྣང་རགས་པ་མཐའ་དག་ལོག་པར་འགྱུར་བས་དབུ་མ་ལ་གཉིས་སྤངས་ཀྱི་རྩ་ཞེས་བྱའོ།།
ཚད་ལྡན་གྱི་གཞུང་རྣམས་ལས་རོ་མ་ཐབས་ཀྱི་རྩ་དང་། རྐྱང་མ་ཤེས་རབ་ཀྱི་རྩར་
གསུངས་པ་དང་། བརྟག་གཉིས་ལས། དེ་ལས་བཟློག་སྟེ་རྐྱང་མ་ཐབས་ཀྱི་རྩ་དང་།
རོ་མ་ཤེས་རབ་ཀྱི་རྩར་གསུངས་པ་གཉིས་མི་མཐུན་པ་ཇི་ལྟར་ཞེ་ན། འགལ་བའི་སྐྱོན་
མེད་དེ། ཚད་ལྡན་གྱི་གཞུང་རྣམས་ལས་དེ་ལྟར་གསུངས་པ་ནི། རོ་མ་གཡས་ཀྱི་རྩ་
དང་། རྐྱང་མ་གཡོན་གྱི་རྩ་ཡིན་པ་ལ་དགོངས། བརྟག་གཉིས་སུ་དེ་ལས་བཟློག་སྟེ་
གསུངས་པ་ནི། རོ་མའི་ནང་ནས་ཁམས་དམར་པོ་དང་། རྐྱང་མའི་ནང་ནས་ཁམས་
དཀར་པོ་འབབ་པ་ལ་དགོངས་པས་སོ། །རོ་མའི་ཁ་སྟེང་དང༌། རྐྱང་མའི་ཁ་འོག་ཏུ་



_140
གསང་འདུས་བསྐྱེད་རྫོགས། །
ཕྱོགས་པར་བཤད་པ་ནི། རོ་མས་མགྲིན་པའི་ཕྱོགས་ནས་སྐྱེས་པ་ལ་སྟེང་དུ་ཁྲག་འཕེན་
འཛིན་གྱི་བྱ་བ་བྱེད་པ་དང་། རྐྱང་མས་ལྟེ་བའི་ཕྱོགས་ནས་འོག་ཏུ་ཁུ་བ་འཕེན་འཛིན་
གྱི་བྱ་བ་བྱེད་པས་དེ་ལྟར་བཤད་པ་ཡིན་གྱི། སྤྱིར་ནི་གཉིས་ཀའི་སྟེང་འོག་ཏུ་བུག་པ་
རེ་ཡོད་ཅིང་། དེ་གཉིས་ནས་རླུང་འབྱུང་འཇུག་བྱེད་པ་ལ་ནི་ཁྱད་པར་མེད་དོ། །རོ་
རྐྱང་དབུ་མ་གསུམ་ལུས་ཀྱི་གཡས་གཡོན་དབུས་གསུམ་ལ་གནས་པར་གསུངས་པ་ནི།
དང་པོར་ཆགས་པའི་ཚེ་ལྟེ་གོང་ལྟེ་འོག་གཉིས་ཀར་དེ་ལྟར་གནས་ཀྱང་། ལུས་རིམ་
གྱིས་གྲུབ་སྟེ་རྩ་ནང་གི་ཐིག་ལེ་ཆགས་ནས་ནི་ལྟེ་འོག་ནས་རྐྱང་མ་དབུས་འཁྱོག་སྟེ་རྟགས་
ཀྱི་རྩེར་སོང་སྟེ་ཕོ་མོ་གཉིས་ཀ་ལ་དྲི་ཆུ་འཕེན་འཛིན་གྱི་བྱ་བ་བྱེད་ཅིང་ཁྱད་པར་སྐྱེས་
པ་ལ་ཁུ་བ་འཕེན་འཛིན་གྱི་བྱ་བ་བྱེད། རོ་མ་གཡོན་དུ་འཁྱོག་ནས་གསང་གནས་ཀྱི་
འོག་ནས་ཆ་གཉིས་སུ་གྱེས་ཏེ། ཆ་གཅིག་རྟགས་ཀྱི་རྩེར་སོང་སྟེ་བུད་མེད་ལ་ཁྲག་འཕེན་
འཛིན་གྱི་བྱ་བ་བྱེད་ཅིང་ཆ་གཅིག་བཤང་ལམ་གྱི་རྩེར་སོང་སྟེ་ཕོ་མོ་གཉིས་ཀ་ལ་བཤང་
བ་འཕེན་འཛིན་གྱི་བྱ་བ་བྱེད། དབུ་མ་གཡས་སུ་འཁྱོག་སྟེ་རྟགས་ཀྱི་རྩེར་སོང་སྟེ་སྐྱེས་
པ་ལ་ཁུ་བ་འཕེན་འཛིན་གྱི་བྱ་བ་བྱེད་པ་ཡིན་ནོ། །གཉིས་པ་རླུང་ཆགས་པའི་ཚུལ་ནི།
བར་དོ་མའི་མངལ་དུ་ཉིང་མཚམས་སྦྱོར་བའི་དུས་ཀྱི་ལྷན་སྐྱེས་ཀྱི་རླུང་སྲོག་འཛིན་དེ་
ལས། སྣ་སྒོར་འབྱུང་འཇུག་བྱེད་པའི་སྲོག་འཛིན་གྱི་རླུང་རགས་པ་སྐྱེ། དེའི་ཚེ་སེམས་
ཅན་དེའི་ལུས་ཉ་ལྟ་བུའི་དབྱིབས་སུ་ཡོད་པར་བཤད་རྒྱུད་རྡོ་རྗེ་འཕྲེང་བར་བཤད། དེ་
ནི་མངལ་གྱི་སེམས་ཅན་དེའི་ཟླ་བ་དང་པོའི་ལུས་ཀྱི་ཆགས་ཚུལ་ཡིན། ཟླ་བ་གཉིས་
པ་ལ་སྲོག་འཛིན་གྱི་རླུང་དེ་ལས་ཐུར་སེལ་གྱི་རླུང་སྐྱེ། དེའི་ཚེ་སེམས་ཅན་དེའི་ལུས་
༡༽ སུ་ ཆད་དམ་བརྟག་གོ།



141
གསང་འདུས་རྫོགས་རིམ།
འབུར་པོ་ལྔ་དོད་པ་རུས་སྦལ་གྱི་དབྱིབས་སུ་ཡོད། ཟླ་བ་གསུམ་པ་ལ་ཐུར་སེལ་གྱི་རླུང་
ལས་མཉམ་གནས་ཀྱི་རླུང་སྐྱེ། དེའི་ཚེ་སེམས་ཅན་དེའི་ལུས་འབུར་པོ་ལྔ་དོད་པ་ལ་
སྟོད་ཅུང་ཟད་སྒྱུར་བ་ཕག་རྒོད་ཀྱི་དབྱིབས་སུ་ཡོད། ཟླ་བ་བཞི་པ་ལ་མཉམ་གནས་
ཀྱི་རླུང་དེ་ལས་གྱེན་རྒྱུའི་རླུང་སྐྱེ། དེའི་ཚེ་སེམས་ཅན་དེའི་ལུས་སྟོད་ཅུང་ཟད་རྒྱས་
པ་སེང་གེའི་དབྱིབས་སུ་ཡོད། ཟླ་བ་ལྔ་པ་ལ་གྱེན་རྒྱུའི་རླུང་དེ་ལས་ཁྱབ་བྱེད་ཀྱི་རླུང་
སྐྱེ། དེའི་ཚེ་སེམས་ཅན་དེའི་ལུས་མིའུ་ཐུང་གི་དབྱིབས་སུ་ཡོད། ཟླ་བ་དྲུག་པ་ལ་མིག་
གི་སྒོར་རྒྱུ་བའི་རླུང་ཀླུ་དང་འབྱུང་བ་ས་སྐྱེ། ཟླ་བ་བདུན་པ་ལ་རྣ་བའི་སྒོར་རྒྱུ་བའི་རླུང་
རུས་སྦལ་དང་འབྱུང་བ་ཆུ་སྐྱེ། ཟླ་བ་བརྒྱད་པ་ལ་སྣའི་སྒོར་རྒྱུ་བའི་རླུང་རྩངས་པ་དང་
འབྱུང་བ་མེ་སྐྱེ། ཟླ་བ་དགུ་པ་ལ་ལྕེའི་སྒོར་རྒྱུ་བའི་རླུང་ལྷས་བྱིན་དང་འབྱུང་བ་རླུང་
སྐྱེ། ཟླ་བ་བཅུ་པར་ལུས་ཀྱི་སྒོར་རྒྱུ་བའི་རླུང་གཞུ་ལས་རྒྱལ་དང་འབྱུང་བ་ནམ་མཁའི་
ཁམས་སྐྱེ། དེའི་ཚེ་ལུས་ཀྱི་སྦུབས་སྟོང་རྣམས་ཆགས་སོ། །གསུམ་པ་ཐིག་ལེ་ཆགས་
པའི་ཚུལ་ནི། ཕ་མ་གཉིས་ལས་ཐོབ་པའི་ཁམས་དཀར་དམར་གྱི་དྭངས་མ་དང་། བར་
དོའི་འཆི་བ་འོད་གསལ་གྱི་རླུང་སེམས་ཀྱི་རིཊ་འདྲ་ཕྱི་མ་གོང་བུ་གཅིག་ཏུ་གྱུར་པའི་ཐིག་
ལེ་དེ། སྙིང་ཁའི་རྩ་མདུད་ཀྱི་དབུས་ཀྱི་དྷ་ཏཱིའི་ནང་གི་སྦུབས་སྟོང་ཅུང་ཟད་ཡོད་པ་
དེའི་ནང་ན་གནས། དེ་ལ་ནི་མི་ཤིཊ་པའི་ཐིག་ལེ་ཞེས་བྱ་ལ། མི་ཤིཊ་པའི་ཐིག་ལེ།
ལྷན་སྐྱེས་ཀྱི་ཐིག་ལེ། ཡེ་ཤེས་ཀྱི་ཐིག་ལེ་ཞེས་པ་རྣམས་མིང་གི་རྣམ་གྲངསོ། །དེ་ནི་
ལུས་ཟུངས་བཅུ་དྲུག་གི་ནང་ནས་གཙོ་བོ་དང་། གཞན་རྣམས་དེའི་རྣམ་འགྱུར་ཙམ་
ཡིན་ནོ། །རླུང་དང་གཏུམ་མོའི་རྣལ་འབྱོར་ལ་བརྟེན་ནས་ལྟེ་བའི་ཁྲག་དང་། སྤྱི་བོའི་



བ
གསང་འདུས་བསྐྱེད་རྫོགས། 14）
བྱང་སེམས་ཡས་མན་དུ་འཕོ་འཆུག་བྱེད་པ་སྲིད་ཀྱང་། སྙིང་ཁའི་མི་ཤིགས་པའི་ཐིག་
ལེ་ནི་འཆི་ཚེ་མ་གཏོགས་འཕོ་འཕྱུགས་ བྱེད་པ་མི་སྲིད་དོ། །དེ་ལྟར་བྱས་ན་མི་ཤིགས་
པ་དེ་ལ་ཚེ་ཇི་སྲིད་འཚོའི་བར་དུ་མི་ཤིགས་པ་དང་། དུས་ནམ་གྱི་ཚེ་ཡང་མི་ཤིགས་
པ་གཉིས་ཡོད་པ་ལས། ཐིག་ལེ་མི་ཤིགས་པ་ནི་དང་པོ་དང་། རླུང་སེམས་མི་ཤིགས་
པ་ནི་གཉིས་པ་ཡིན་པར་འདོད་དགོས་སོ། །སྙིང་ཁའི་ཐིག་ལེ་དཀར་པོ་དེ་ལས་ཐིག་
ལེ་དཀར་པོ་གཅིག་སྤྱི་བོའི་རྩ་འཁོར་གྱི་ནང་དུ་སོང་སྟེ། ཐོག་མར་སྤྱི་བོའི་ཁམས་དཀར་
པོ་འཕེལ་ཞིང་དེ་ནས་རིམ་གྱིས་ལུས་ཀྱི་གནས་གཞན་རྣམས་ཀྱི་ཐིག་ལེ་དཀར་པོ་རྣམས་
དངོས་སམ་བརྒྱུད་པའི་སྒོ་ནས་འཕེལ་བར་བྱེད། སྙིང་ཁའི་ཐིག་ལེ་དམར་པོ་དེ་ལས་
ཐིག་ལེ་དམར་པོ་ཆ་གཅིག་འོག་ལྟེ་བའི་རྩ་འཁོར་གྱི་ནང་དུ་སོང་སྟེ་ཐོག་མར་ལྟེ་བའི་
ཁམས་དམར་པོ་རྣམས་འཕེལ་ཞིང༌། དེ་ནས་རིམ་གྱིས་ལུས་ཀྱི་གནས་གཞན་རྣམས་
ཀྱི་ཁམས་དམར་པོ་རྣམས་དངོས་སམ་བརྒྱུད་པའི་སྒོ་ནས་འཕེལ་བར་བྱེད། སྤྱི་བོ། དཔྲལ་
བ༑ དྷཱ་ཏཱིའི་མར་སྣེ། ནོར་བུའི་དབུས་རྣམས་ནི་ཁམས་དཀར་པོ་འཕེལ་བའི་གནས་
དང་། དེའི་ནང་ནས་སྤྱི་བོ་བདེ་ཆེན་གྱི་འཁོར་ལོ་ནི་ཁམས་དཀར་པོ་འཕེལ་བའི་གནས་
ཀྱི་གཙོ་བོ་ཡིན་ནོ། །ཁམས་དཀར་པོ་དེ་ཡང་ནམ་དགོས་པའི་ཚེ་སྐྱེ་བ་ཡིན་གྱི་སྣོད་
དུ་ཆུ་བླུག་པ་ལྟ་བུར་ནི་ཡོད་པ་མ་ཡིན་ནོ། །མགྲིན་པ། ལྟེ་བ། གསང་གནས་རྣམས་
ནི་ཁམས་དམར་པོ་འཕེལ་བའི་གནས་དང་། དེའི་ནང་ནས་ལྟེ་བ་སྤྲུལ་པའི་འཁོར་ལོ་
ནི་ཁམས་དམར་པོ་འཕེལ་བའི་གནས་ཀྱི་གཙོ་བོ་ཡིན་ཞིང་། སྙིང་ཁའི་ཆོས་ཀྱི་འཁོར་
ལོ་ནི་ཁམས་དཀར་དམར་ཆ་མཉམ་དུ་འཕེལ་བའི་གནས་ཡིན་ནོ། །ཡང་སྟོད་ཀྱི་རླུང་
༡༽ འཆུག་ ཞེས་པ་དག་གམ་བརྟག་གོ། ༢༽ འཕྱུགས་ ཞེས་པ་དག་གམ་བརྟག་གོ།



143
གསང་འདུས་རྫོགས་རིམ།
རྣམས་སྙིང་ཁ་དང་། སྨད་ཀྱི་རླུང་རྣམས་ནོར་བུའི་དབུས་སུ་འདུས་པ་ནས་གཉིད་འཐུག་
འབྱུང་བས་དེ་གཉིས་ན་གཉིད་འཐུག་བསྐྱེད་པའི་ཐུགས་ཀྱི་ཐིག་ལེ་དང་། སྟོད་ཀྱི་རླུང་
རྣམས་མགྲིན་པ་དང་། སྨད་ཀྱི་རླུང་རྣམས་གསང་གནས་དུ་འདུས་པ་ན་རྨི་ལམ་འཆར་
བས་དེ་གཉིས་ན་རྨི་ལམ་བསྐྱེད་པའི་གསུང་གི་ཐིག་ལེ་དང་། སྟོད་ཀྱི་རླུང་རྣམས་དཔྲལ་
བ་དང་། སྨད་ཀྱི་རླུང་རྣམས་ལྟེ་བར་སླེབ་པ་ན་གཉིད་སད་པ་འབྱུང་བས་དེ་གཉིས་ན་
སད་པ་བསྐྱེད་པའི་སྐུའི་ཐིག་ལེ་དང་། ལྟེ་བ་ཡན་ཆད་དུ་བྱང་སེམས་བབས་པ་བས།
ལྟེ་བ་ནས་བརྩམས་ཏེ་གསང་གནས་མན་ཆད་དུ་བྱང་སེམས་བབས་པ་བདེ་བ་ཆེ་བ་གཅིག་
འབྱུང་བས། ལྟེ་བ་དང་གསང་གནས་གཉིས་ན་བཞི་པའི་གནས་སྐབས་བསྐྱེད་པའི་ཡེ་
ཤེས་ཀྱི་ཐིག་ལེ་ཡོད། ཕྱི་མ་འདིའི་ཐ་སྙད་ནི་འདུས་པའི་སྐོར་ན་མི་འབྱུང་ཡང་། དུས་
ཀྱི་འཁོར་ལོ་ལས་གསུངས་སོ། །གཉིས་པ་བར་དུ་གནས་ནས་མཐར་འཇིག་པའི་ཚུལ་
ནི༑ རྩ་རླུང་ཐིག་ལེ་རྣམས་ཐོག་མར་ཆགས་པ་སྙིང་ཁ་ནས་ཆགས་པ་བཞིན་དུ་མཐར་
འཆི་བའི་ཚེ་སྙིང་ཁ་འབའ་ཞིག་ཏུ་སྡུད་པ་ཡིན་པ་ནི་སྔར་ཇི་ལྟར་མེས་བསྲེགས་དངོས་
པོ་མེད། ཅེས་སོགས་ཀྱི་སྐབས་སུ་བཤད་པ་ལྟར་རོ། །གསུམ་པ་དེ་དག་ལ་གནད་དུ་
བསྣུན་པའི་སྒོ་མི་འདྲ་བ་ཐབས་དང་བཅས་པ་བཤད་པ་ནི། སྤྱི་བོ་བདེ་ཆེན་གྱི་འཁོར་
ལོ་རྩ་འདབ་སུམ་ཅུ་རྩ་གཉིས་པ་ཁ་དོག་སྣ་ཚོགས་པ་ལྟེ་བ་གྲུ་གསུམ་པ་ཁ་ཐུར་དུ་ལྟ་བ་
དང་། མགྲིན་པ་ལོངས་སྤྱོད་ཀྱི་འཁོར་ལོ་རྩ་འདབ་བཅུ་དྲུག་པ་ཁ་དོག་དམར་པོ་ལྟེ་
བ་ཟླུམ་པོ་ཁ་སྟེང་དུ་ལྟ་བ་དང་། སྙིང་ཁ་ཆོས་ཀྱི་འཁོར་ལོ་རྩ་འདབ་བརྒྱད་པ་ཁ་དོག་
དཀར་པོ་ལྟེ་བ་ཟླུམ་པོ་ཁ་ཐུར་དུ་ལྟ་བ་དང་། ལྟེ་བ་སྤྲུལ་པའི་འཁོར་ལོ་རྩ་འདབ་དྲུག་
ཅུ་རེ་བཞི་པ་ཁ་དོག་དམར་པོ་ལྟེ་བ་གྲུ་གསུམ་པ་ཁ་སྟེང་དུ་ལྟ་བ་སྟེ། རྩ་འཁོར་ལོ་བཞི་



144
གསང་འདུས་བསྐྱེད་རྫོགས།
ནི་ནན་ཏན་གྲགས་ཆེ་ལ། དཔྲལ་བར་རླུང་གི་འཁོར་ལོ་འདམ་མ་དྲུག་པ་གཅིག་དང་།
མགྲིན་པ་དང་སྙིང་ཁ་གཉིས་ཀྱི་བར་དུ་མེའི་འཁོར་ལོ་འདམ་མ་གསུམ་པ་གཅིག་ཡོད་
པར་རྡོ་རྗེ་འཕྲེང་བར་བཤད། གསང་གནས་སུ་བདེ་སྐྱོང་གི་འཁོར་ལོ་རྩ་འདབ་སུམ་
ཅུ་རྩ་གཉིས་པ་གཅིག་ཡོད་པར་དུས་ཀྱི་འཁོར་ལོ་དང་། དྲིལ་བུ་ཞབས་ཀྱིས་བཤད།
ནོར་བུའི་དབུས་སུ་རྩ་འདབ་བརྒྱད་པ་གཅིག་ཡོད་པར་དབང་མདོར་བསྟན་དང་མན་
ངག་སྙེ་མ་གཉིས་ལས་བཤད་པ་སྟེ། རྩ་འཁོར་ལོ་བརྒྱད་དང་དྷཱ་ཏཱིའི་ཡར་སྣ་མར་སྣ་
གཉིས་དང་བཅུ་ནི། རླུང་དབུ་མར་འཇུག་པའི་སྒོ་དང་། གང་ལ་དམིགས་པས་གནད་
དུ་བསྣུན་པའི་གནས་ཀྱི་གཙོ་བོ་ཡིན་ལ། འདུས་པ་འཕགས་ལུགས་འདི་ལ་ནི་སྙིང་ཁ་
ཉིད་གང་ལ་དམིགས་པས་གནད་དུ་བསྣུན་པའི་གནས་ཀྱི་ཆེས་གཙོ་བོར་གྱུར་པ་ཡིན་
ནོ༑ ༑འོ་ན་རླུང་དབུ་མར་འཇུག་པའི་སྒོ་དང་གང་ལ་དམིཊ་པས་གནད་དུ་བསྣུན་པའི་
གནས་ཀྱི་གཙོ་བོ་མི་འདྲ་བ་ཡོད་ཚུལ་དེ་ལྟར་ཡིན་ན། རླུང་དབུ་མར་འཇུག་པའི་ཐབས་
མི་འདྲ་བ་ཇི་ཙམ་ཡོད་ཅེ་ན། དེ་ལ་རྡོ་རྗེའི་བཟླས་པ་དང་། བུམ་པ་ཅན་བསྒོམ་པ་
སོགས་རླུང་གི་རྣལ་འབྱོར་དང༌། ལྟེ་བ་དང་གསང་གནས་སུ་བསྒོམ་པའི་གཏུམ་མོའི་
རྣལ་འབྱོར་དང༌། སྙིང་ཁ་དང་དྷུ་ཏཱིའི་མར་སྣ་སོགས་སུ་བསྒོམ་པའི་ཐིག་ལེའི་རྣལ་
འབྱོར་དང་གསུམ་ཡོད་པ་ལས་དུས་འཁོར་བ་ནི་ལྟེ་བར་བུམ་པ་ཅན་བསྒོམ་པ་ལ་བརྟེན་
ནས་རླུང་དབུ་མའི་ནང་དུ་འཇུག་པར་བྱེད། ཌོ་བི་པ་དང་། ནག་པོ་སྤྱོད་པ་དང་། ནཱ་
རོ་ཆོས་དྲུག་པ་ནི་ལྟེ་བར་གཏུམ་མོ་བསྒོམ་པ་ལ་བརྟེན་ནས་རླུང་དབུ་མའི་ནང་དུ་འཇུག་
པར་བྱེད། ལཱུ་ཨི་པ་ནི་ལྟེ་བར་ཧཱུྃ་ཡིག་བསྒོམ་པ་ལ་བརྟེན་ནས་རླུང་དབུ་མའི་ནང་དུ་
འཇུག་པར་བྱེད། དྲིལ་བུ་པ་ནི་དང་པོར་སྙིང་ཁར་གནད་དུ་བསྣུན་ནས་དེ་ནས་དྷཱ་ཏིའི་



145
གསང་འདུས་རྫོགས་རིམ།
མར་སྣ་དང་། དེ་ནས་དྷཱ་ཏིའི་ཡར་སྣ་སོགས་སུ་གནད་དུ་བསྣུན་པ་ལ་བརྟེན་ནས་རླུང་
དབུ་མའི་ནང་དུ་འཇུག་པར་བྱེད། ཀུ་ཀུ་རི་པ་ནི་མཧཱ་མ་ཡའི་རྒྱུད་ཀྱི་རྗེས་སུ་འབྲངས་
ཏེ་སྙིང་ཁར་རྡོ་རྗེའི་བཟླས་པ་བྱས་པ་ལ་བརྟེན་ནས་རླུང་དབུ་མར་འཇུག་པར་བྱེད། ཡེ་
ཤེས་ཞབས་ལུགས་པ་ནི་དང་པོར་སྙིང་ཁ་དང་། དེ་ནས་དྷུ་ཏཱིའི་མར་སྣེ། དེ་ནས་སྙིང་
ཁར་གནད་དུ་བསྣུན་པ་ལ་བརྟེན་ནས་རླུང་དབུ་མར་འཇུག་པར་བྱེད། འཕགས་ལུགས་
པ་ནི། དང་པོར་དྷཱ་ཏཱིའི་མར་སྣ། དེ་ནས་སྙིང་ཁར་གནད་དུ་བསྣུན་པ་ལ་བརྟེན་ནས་
རླུང་དབུ་མར་འཇུག་པར་བྱེད་དོ། །དེ་ལྟར་བླ་མེད་ཀྱི་རྒྱུད་སོ་སོ་བ་དང་། གྲུབ་ཆེན་
སོ་སོའི་བཞེད་པས་རླུང་དབུ་མར་འཇུག་པའི་ཐབས་མི་འདྲ་བ་དེ་ཐམས་ཅད་ཀྱང་ལྟེ་
བ་དང་གསང་གནས་ཀྱི་གཏུམ་མོ་སྦྱར་ཏེ། སྤྱི་བོ་ནས་ཧཾ་ཡིག་ཞུ་བ་དྷཱ་ཏིའི་ནང་ནས་
བབས་པ་ལས་དགའ་བཞི་ལུགས་འབྱུང་ལུགས་ལྡོག་ཏུ་དྲངས་ལྷན་སྐྱེས་ཀྱི་དབུས་སུ་
བདེ་སྟོང་སྦྱར་ནས་བསྒོམ་པ་འདྲ་བ་ཡིན་ལ། དེ་ལྟ་ནའང་བླ་མེད་ཀྱི་རྫོགས་རིམ་མཐའ་
དག་ལ་མཁས་པའི་ཕྱིར་ལུགས་ཐ་དད་པ་དེ་དག་བཀོད་པ་ཡིན་ནོ། །རྡོ་རྗེའི་ལུས་ཀྱི་
གནས་ཚུལ་གསལ་བྱེད་ཀྱི། །ལེགས་བཤད་འདི་འདྲ་སྔོན་ཆད་བྱུང་མ་མྱོང་། །སླད་
ནས་བྱུང་ན་རྗེ་བཙུན་ཀུན་དགའ་ཡིས། །འཕྲིན་ལས་འོད་དཀར་འཕྲོས་པའི་བཀའ་དྲིན་
ཡིན། །ཞེས་བྱ་བ་ནི་བར་སྐབས་ཀྱི་ཚིགས་སུ་བཅད་པའོ། །གཉིས་པ་ལམ་བགྲོད་
པའི་རིམ་པ་ལ་བཞི། རྫོགས་རིམ་གྱི་དབྱེ་བ། གྲངས་ངེས་པ། གོ་རིམ་ངེས་པ། ཕྱེ་
བ་སོ་སོའི་དོན་བཤད་པའོ། །དང་པོ་ལ་གཉིས། དངོས་ཀྱི་དོན་དང་། སྦྱོར་བ་ཡན་
ལག་དྲུག་ལམ་རིམ་པ་ལྔའི་ནང་དུ་སྡུད་ཚུལ་ལོ། །དང་པོ་ནི། རྩ་རྒྱུད་ལེའུ་དྲུག་པ་
༡༽ དུས་ ཡིན་ནམ་བརྟག་གོ།



146
གསང་འདུས་བསྐྱེད་རྫོགས།
ལས། སྔགས་ལ་ངེས་རྟོག་ལུས་ཀྱིས་ནི། །ངག་གིས་ཡིད་ལ་བསྐུལ་གྱུར་པས། །བསྒྲུབ་
བྱ་རབ་མཆོག་དངོས་གྲུབ་དང་། །ཡིད་ནི་དགའ་དང་མགུ་བ་འོ། །ཞེས་གསུངས་
པའི་རྗེས་སུ་འབྲངས་ནས་དེའི་འགྲེལ་པ་དང་། སྤྱོད་བཏུས་གཉིས་ལས། ལུས་དབེན་
དང་པོར་བྱས་པའི་རྫོགས་རིམ་གྱི་ལམ་རིམ་པ་དྲུག་ཏུ་མཛད་པ་དང་། བཤད་རྒྱུད་
རྡོ་རྗེ་འཕྲེང་བར། རྡོ་རྗེ་བཟླས་པ་རབ་སྦྱོར་བས། །རླུང་གི་མཚན་ཉིད་ཤེས་ནས་ནི།།
རྣམ་རྟོག་རླུང་རྣམས་རྣམ་པར་གཅོད། །སེམས་ལ་དམིགས་པ་ཐོབ་པར་འགྱུར། །བདག་
ལ་བྱིན་རླབས་རིམ་པས་ཀྱང་། །དངོས་གྲུབ་བརྒྱད་ནི་ཐོབ་པར་འགྱུར། །སྣང་བ་ལ་
སོགས་མངོན་པར་ཤེས། །མངོན་པར་བྱང་ཆུབ་པ་ཉིད་ཐོབ། །ཟུང་འཇུག་རིམ་པ་
ལ་གནས་པས། །དངོས་གྲུབ་ཐམས་ཅད་བསྡུས་པ་ནི། །ཚེ་འདི་ཉིད་ལ་ཐོབ་འགྱུར་
བ༑ ༑རྣལ་འབྱོར་པས་ནི་ཐེ་ཚོམ་མེད། །ཅེས་གསུངས་པའི་རྗེས་སུ་འབྲངས་ནས་
འཕགས་པའི་རིམ་ལྔ་དང་རྣམ་གཞག་རིམ་པ་གཉིས་ལས། རྡོར་བཟླས་དང་པོར་བྱས་
པའི་རྫོགས་རིམ་གྱི་ལམ་རིམ་པ་ལྔར་མཛད་པ་དང་། ལེའུ་དང་པོའི་སྒྲོན་གསལ་ལས།
བསྐྱེད་རིམ་རིམ་པ་དང་པོ་དང་། སེམས་དབེན་རིམ་པ་གཉིས་པར་བྱས་པའི་ལམ་རིམ་
པ་ལྔར་མཛད་པ་རྣམས་ནི། དབྱེ་བསྡུ་ཙམ་ཡིན་གྱི་འཕགས་པ་ཡབ་སྲས་ཀྱི་བཞེད་པ་
ལ་མི་མཐུན་པའི་འགལ་བ་ཡོད་པ་ནི་མ་ཡིན་ནོ། །རྫོགས་རིམ་རིམ་པ་བཞིར་བྱེད་པའི་
ཚེ་ལུས་དབེན་དང་ངག་དབེན་གཉིས་ཀ་སེམས་དབེན་གྱི་ནང་དུ་སྡུད་པ་ནི། རྡོ་རྗེ་འཕྲེང་
བར་འབྱུང་བའི་གླེང་གཞི་སྦས་བཤད་ཀྱི་དགོངས་པའོ། །གཉིས་པ་ནི། སྦྱོར་བ་ཡན་
ལག་དྲུག་གི་རྣམ་གཞག་དེ་ལ་སེམས་འགྲེལ་སྐོར་གསུམ་ནས་གསུངས་པའི་སྦྱོར་བ་ཡན་
ལག་དྲུག །ཞལ་ལུང་ནས་གསུངས་པའི་སྦྱོར་བ་ཡན་ལག་དྲུག །སྙིམ་པའི་མེ་ཏོག་



147
གསང་འདུས་རྫོགས་རིམ།
ནས་གསུངས་པའི་སྦྱོར་བ་ཡན་ལག་དྲུག །མན་ངག་སྙེ་མ་ནས་གསུངས་པའི་སྦྱོར་བ་
ཡན་ལག་དྲུག །ལུ་ཨི་པའི་རྫོགས་རིམ་གྱི་དབང་དུ་བྱས་པའི་དེ་བཞིན་གཤེགས་པའི་
རྡོ་རྗེས་མཛད་པའི་སྦྱོར་བ་ཡན་ལག་དྲུག །རྒྱུད་ཕྱི་མའི་དོན་སྒྲོན་གསལ་གྱིས་བཀྲལ་
བའི་སྦྱོར་བ་ཡན་ལག་དྲུག་སོགས་མང་དུ་ཡོད་པ་ལས། འདིར་ནི་ཕྱི་མ་ཉིད་ལམ་རིམ་
པ་ལྔའི་ནང་དུ་སྡུད་པར་བྱེད་པ་ཡིན་ནོ། །དེའི་ཚུལ་ཡང་། སོར་བསམ་གཉིས་ལུས་
དབེན་གྱི་ནང་དུ་འདུས་པ་ཡིན་ཏེ། ལུས་དབེན་རྗེས་ཐོབ་ཀྱི་སྐབས་སུ་གང་སྣང་བདེ་
སྟོང་དབྱེར་མེད་ཀྱི་རྣམ་རོལ་ཏུ་ལྟ་བ་སོར་སྡུད་དང་། དེའི་གཟུང་རྣམ་ལྷ་སྐུར་ལྟ་བ་
ལ་བསམ་གཏན་དུ་བཤད་པའི་ཕྱིར། སྲོག་རྩོལ་ངག་དབེན་གྱི་ནང་དུ་འདུས་པ་ཡིན་
ཏེ༑ སྲོག་རྩོལ་ལ་གསུམ་ཡོད་ཀྱང་རྡོར་བཟླས་གཙོ་བོ་ཡིན་པའི་ཕྱིར། འཛིན་པ་འོད་
གསལ་གྱི་ནང་དུ་འདུས་པ་ཡིན་ཏེ། འཛིན་པ་དང་འོད་གསལ་གཉིས་དོན་གཅིག་པའི་
ཕྱིར། རྗེས་དྲན་དང་ཏིང་འཛིན་གཉིས་ཟུང་འཇུག་གི་ནང་དུ་འདུས་པ་ཡིན་ཏེ། རྗེས་
དྲན་ནི་དོན་གྱི་འོད་གསལ་ལས་ལུགས་ལྡོག་ཏུ་བྱུང་བའི་ཉེར་ཐོབ་ནས་སྨིག་སྒྱུའི་བར་
ལ་འཇོག་པ་དང་། ཏིང་འཛིན་ནི་དག་པའི་སྒྱུ་མའི་སྐུ་ལ་འཇོག་པའི་ཕྱིར། སེམས་
དབེན་དང་སྒྱུ་ལུས་གཉིས་སྦྱོར་བ་ཡན་ལག་དྲུག་སྟོན་པའི་གཞུང་གི་ཚིག་ཟིན་ལ་མ་བསྟན་
ཀྱང་སེམས་དབེན་ནི་དོན་གྱི་འོད་གསལ་གྱི་སྔ་ལོཊ་སུ་བྱུང་བའི་སྣང་མཆེད་ཐོབ་གསུམ་
དང་མཚན་ཉིད་མཚུངས་ཤིང་། རིམ་པ་གསུམ་པའི་སྒྱུ་མའི་སྐུ་ནི་དག་པའི་སྒྱུ་མའི་
སྐུ་དང་མཚན་ཉིད་མཚུངས་པས། སྦྱོར་བ་ཡན་ལག་དྲུག་གི་དོན་རྒྱས་པར་བཤད་པ་
ལ་བརྟེན་ནས་སྒྱུ་ལུས་སེམས་དབེན་གཉིས་ཀྱང་རྟོགས་ནུས་པ་ཡིན་ནོ། །གཉིས་པ་ནི།
ཐོབ་བྱ་མཐར་ཐུག་མི་སློབ་པའི་ཟུང་འཇུག་ལ་བལྟོས་ནས་དེ་སྒྲུབ་པར་བྱེད་པའི་རྫོགས་



གསང་འདུས་བསྐྱེད་རྫོགས། 14
རིམ་གྱི་ལམ་ལ་རིམ་པ་ལྔར་གྲངས་ངེས་པ་ཡིན་ཏེ། དེར་དབྱེར་ཡོད། དེ་ལས་མང་
མི་དགོས་ཤིང་ཉུང་ན་མི་འདུ་བའི་ཕྱིར། དེ་ལས་མང་མི་དགོས་པ་ནི་རིམ་ལྔ་ལས། ཟུང་
འཇུག་ཏིང་འཛིན་ལ་གནས་ནས། །སླར་ཞིང་གང་ལའང་མི་སློབ་བོ། །ཞེས་ཟུང་འཇུག་
ཐོབ་ནས་སྔར་སློབ་མ་མྱོང་བའི་ལམ་གསར་པ་ལ་སློབ་མི་དགོས་པར་གསུངས་པས་གྲུབ་
བོ༑ ༑གསུམ་པ་ནི། འབྲས་བུ་སངས་རྒྱས་ཀྱི་སྐུ་མཚན་དཔེས་སྤྲས་པའི་ཁ་སྦྱོར་ཡན་
ལག་བདུན་ལྡན་གྱི་ལོངས་སྤྱོད་རྫོགས་པའི་སྐུ་དང་། ཐུགས་ཡེ་ཤེས་ཆོས་ཀྱི་སྐུ་དངོས་
པོ་གཅིག་པའི་མི་སློབ་པའི་ཟུང་འཇུག་དངོས་གནས་སུ་ཡོད་ལ། དེའི་སྔོན་དུ་སྐུ་མཚན་
དཔེས་སྤྲས་པ་དང་། སྒྱུ་མའི་སྐུ་དང་། ཐུགས་དོན་དམ་བདེན་པ་དོན་གྱི་འོད་གསལ་
དངོས་པོ་གཅིག་པའི་ཟུང་འཇུག་དེ་འགྲོ་དགོས། དེའི་སྔོན་དུ་སྤྱོད་བཏུས་ལས། དོན་
དམ་པའི་བདེན་པ་མ་རྟོགས་པར་ནི། ཟུང་དུ་འཇུག་པའི་རིམ་པ་མངོན་སུམ་དུ་བྱ་བར་
མི་ནུས་སོ། །ཞེས་གསུངས་པ་ལྟར་ལྷན་སྐྱེས་ཀྱི་བདེ་བས་སྟོང་ཉིད་མངོན་སུམ་དུ་གསར་
དུ་རྟོགས་པའི་རིམ་པ་བཞི་པའི་དོན་གྱི་འོད་གསལ་དེ་འགྲོ་དགོས། དེའི་སྔོན་དུ་དེ་ཉིད་
ལས། ཀུན་རྫོབ་ཀྱི་བདེན་པ་རྟོགས་པ་དང་བྲལ་བས་ནི་དོན་དམ་པའི་བདེན་པ་མངོན་
སུམ་དུ་བྱ་བར་མི་ནུས་སོ། །ཞེས་གསུངས་པ་ལྟར་རིམ་པ་གསུམ་པའི་སྒྱུ་མའི་སྐུ་དེ་
འགྲོ་དགོས་། དེའི་ཚུལ་ཡང་ལྷན་སྐྱེས་ཀྱི་བདེ་བས་སྟོང་ཉིད་མངོན་སུམ་དུ་རྟོགས་ཙམ་
ནས་ཉོན་སྒྲིབ་རྫོགས་པར་སྤོང་བ་ལ་གྲོགས་བསོད་ནམས་ཀྱི་ཚོགས་མཐའ་ཡས་པ་དགོས་
ཤིང་། རིམ་པ་གསུམ་པའི་སྒྱུ་ལུས་ཀྱིས་ཕར་ཕྱིན་ཐེག་པའི་བསྐལ་པ་གྲངས་མེད་གསུམ་
གྱི་བསོད་ནམས་ཀྱི་ཚོགས་ཀྱི་དོད་ཐུབ་པའི་སྒོ་ནས་ཡིན་ནོ། །བར་དོ་དང་རྣམ་པ་ཇི་
ལྟ་བ་བཞིན་དུ་མཐུན་པའི་སྒྱུ་མའི་སྐུ་དེའི་སྔོན་དུ་ཕྱི་ནང་གི་རྐྱེན་གཉིས་ཀྱིས་དྲངས་པ་



149
གསང་འདུས་རྫོགས་རིམ།
ལས་བྱུང་བའི་འཆི་བ་དང་རྣམ་པ་ཇི་ལྟ་བ་བཞིན་དུ་མཐུན་པའི་སེམས་དབེན་གྱི་རྟོགས་
པ་མཐར་ཕྱིན་པ་དེ་འགྲོ་དགོས། དེའི་སྔོན་དུ་སྲོག་རྩོལ་གསུམ་གྱིས་སྙིང་ཁའི་རྩ་མདུད་
རྫོགས་པར་གྲོལ་བ་དེ་འགྲོ་དགོས། དེའི་སྔོན་དུ་དྷ་ཏཱིའི་མར་སྣ་ལྟ་བུའི་ལུས་ཀྱི་གནས་
གཞན་དུ་གནད་དུ་བསྣུན་པ་ལས་བྱུང་བའི་ལུས་དབེན་གྱི་རྟོགས་པ་མཐར་ཕྱིན་པ་དེ་
འགྲོ་དགོས་པ་ཡིན་ནོ། །བཞི་པ་ལ་གཉིས། དབེན་པ་གསུམ་གྱི་ཏིང་ངེ་འཛིན་ལ་བསླབ་
ཚུལ་དང་། བདེན་པ་གཉིས་ཀྱི་ཏིང་ངེ་འཛིན་ལ་བསླབ་ཚུལ་ལོ། །དང་པོ་ལ་གསུམ།
ལུས་དབེན་སྐུ་རྡོ་རྗེའི་ཏིང་ངེ་འཛིན་ལ་བསླབ་ཚུལ། ངག་དབེན་གསུང་རྡོ་རྗེའི་ཏིང་
ངེ་འཛིན་ལ་བསླབ་ཚུལ། སེམས་དབེན་ཐུགས་རྡོ་རྗེའི་ཏིང་ངེ་འཛིན་ལ་བསླབ་ཚུལ་
ལོ༑ ༑དང་པོ་ལ་དྲུག །ལུས་དབེན་རིམ་གཉིས་གང་ཡིན་དཔྱད་པ། བསྐྱེད་རིམ་
དང་ལུས་དབེན་ཁྱད་པར་ཅན་གྱི་གོ་རིམ་ངེས་ཚུལ། ལུས་དབེན་གྱི་དབེན་གཞིའི་ལུས་
ངོས་བཟུང་བ། ལུས་དབེན་གྱི་རབ་དབྱེ། ལུས་དབེན་སོར་བསམ་གྱི་ཡན་ལག་ཏུ་
འགྱུར་ཚུལ། ལུས་དབེན་ཇི་ལྟར་ཉམས་སུ་ལེན་པའི་ཚུལ་ལོ། །དང་པོ་ལ་གསུམ།
སྔ་མ་རྣམས་ཀྱི་བཞེད་པ་དགོད་པ། དེ་འཐད་མི་འཐད་དཔྱད་པ། རང་གི་ལུགས་
སོ༑ ༑དང་པོ་ནི། ཨ་ཧྥུ་ཀ་ར། ཐུབ་པ་དཔལ། ཁ་ཆེ་ལག་སྨི། སྐལ་ལྡན་གྲགས་པ་
རྣམས་ནི་བསྐྱེད་རིམ་གྱི་སྐབས་ཀྱི་ཕུང་སོགས་ལྷར་བསྒོམ་པ་དང་། ལུས་དབེན་གྱི་
སྐབས་ཀྱི་ཕུང་སོགས་ལྷར་བསྒོམ་པའི་ལྷའི་རྣམ་གཞག་དོན་གཅིག་པ་ལ་བསམས་ནས་
ལུས་དབེན་རིལ་པོ་བསྐྱེད་རིམ་དུ་འདོད་ཅིང་། དེ་རྣམས་ཀྱི་ནང་ནས་ཨ་བྷྱ་ཀ་ར་ལྷག་
མོས་ཀྱི་གཙོ་བོ་བསྒོམ་པ་དང་། ལྷག་མོས་ལུས་ལ་བསྡུ་བའི་སྐབས་ཀྱི་ཕུང་སོགས་ལྷར་
བསྒོམ་པ་བསྐྱེད་རིམ་ལུས་དབེན་དུ་འདོད། ཐུབ་པ་དཔལ་ལུས་དབེན་གྱི་བསྐྱེད་རིམ་



150
གསང་འདུས་བསྐྱེད་རྫོགས།
བསྟན་ཞེས་པ་ཙམ་ལས་མི་གསལ། ཁ་ཆེ་ལག་སྨི་དང་སྐལ་ལྡན་གྲགས་པ་གཉིས་སྤྱིར་
ལུས་དབེན་བསྐྱེད་རིམ་ཡིན་ཀྱང་མདོར་བྱས་ནས་བཤད་པའི་བསྐྱེད་རིམ་ནི་མ་ཡིན་
ནོ༑ ༑ཞེས་འདོད། །པཎྜི་ཏ་མངོན་ཤེས་ཅན་དང་བཙུན་མོ་ཅན་ནི་སྤྱོད་བཏུས་ལས།
རགས་པ་དྲན་པ་གཅིག་པ་དང༌། ཕྲ་བ་རྟོག་པའི་རྣལ་འབྱོར་ལ་ལོབས་ནས། ལས་
དང་པོ་བའི་ཏིང་ངེ་འཛིན་ལ་གནས་པ་དང་། དེ་ལ་གནས་ཟིན་པའི་འོག་ཏུ་ལུས་དབེན་
ལ་སློབ་པར་གསུངས་པ་དང་། བསྐྱེད་པའི་རིམ་པ་ནས་བརྩམས་ཏེ་ལུས་རྣམ་པར་དབེན་
པ་ལ་མཐར་ཐུག་པའི་བར་དུ་ཞེས་དེ་གཉིས་སོ་སོར་གསུངས་པ་ལ་བསམས་ནས་ལུས་
དབེན་རིལ་པོ་རྫོགས་རིམ་དུ་འདོད། ལས་དང་པོ་བ་ནི་འདི་པའི་ལུགས་ཀྱི་བསྐྱེད་རིམ་
ལ་ཐོག་མར་སློབ་ནས་མཐར་ཕྱིན་པའི་བར་ལ་འཇོག་པ་ནི་རིམ་ལྔར། དང་པོ་ལས་
ཀྱི་སྦྱོར་བ་ཡིས། །ས་བརྒྱད་པ་ནི་ཐོབ་པར་འགྱུར། །ཞེས་པ་དང་། སྤྱོད་བཏུས་ལས།
རྡོ་རྗེ་ཐེག་པ་འདི་ལ་བསྐྱེད་པའི་རིམ་པ་ལ་ལོབས་ནས་ས་བརྒྱད་པ་ཐོབ་སྟེ། ཞེས་གསུངས་
པ་གཉིས་ཀྱིས་བསྟན་པ་ཡིན་ནོ། །དེ་དང་མཐུན་པར་འགོས་ལུཊ་པ་ཕལ་ཆེ་བ་ཡང་
ལུས་དབེན་རིལ་པོ་རྫོགས་རིམ་དུ་འདོད། ནག་པོ་དམ་ཚིག་རྡོ་རྗེ་དང་མཁས་པ་གླན་
གཉིས་ནི་སྤྱོད་བཏུས་ལས། ཕུང་པོ་དང་ཁམས་དང་སྐྱེ་མཆེད་ལ་སོགས་པ་བཤད་མ་
ཐག་པ་ནི་ལུས་རྣམ་པར་དབེན་པ་སྟེ། དེ་ལ་ལྷ་རྣམ་པར་འགོད་པ་ནི་ཐམས་ཅད་ཀྱི་
ཐུན་མོང་སྟེ་རགས་པའི་རྣལ་འབྱོར་ཡིན་པའི་ཕྱིར་རོ། །ཞེས་གསུངས་པ་ལ་བརྟེན་
ནས་ལུས་དབེན་ལ་རིམ་པ་གཉིས་ཀའི་ཆ་མཛད། དེ་གཉིས་ཀྱི་ནང་ནས་ཀྱང་ནག་པོ་
དམ་ཚིག་རྡོ་རྗེས་དམ་པ་རིགས་བརྒྱ། དེ་ཉིད་རིགས་ལྔ་གསང་བ་རིགས་གསུམ་གྱི་ལུས་
དབེན་བསྐྱེད་རིམ་ལུས་དབེན་དང་། གསང་ཆེན་རིགས་གཅིག་གི་ལུས་དབེན་རྫོགས་



151
གསང་འདུས་རྫོགས་རིམ།
རིམ་ལུས་དབེན་དུ་འདོད་ཅིང་། མཁས་པ་གླན་ཕུང་སོགས་རེ་རེ་ལ་ལྔ་ལྔར་མ་ཕྱེ་བར་
ལྷར་བསྒོམ་པའི་ལུས་དབེན་བསྐྱེད་རིམ་ལུས་དབེན་དང་། ཕུང་སོགས་རེ་རེ་ལ་ལྔ་ལྔར་
ཞིབ་ཏུ་ཕྱེ་ནས་ལྷར་བསྒོམ་པའི་ལུས་དབེན་རྫོགས་རིམ་དུ་འདོད་པ་ཡིན་ནོ། །གཉིས་
པ་ནི། ལུས་དབེན་རིལ་པོ་བསྐྱེད་རིམ་དུ་འདོད་པ་ལ་བཙུན་མོ་ཅན་དང་མངོན་ཤེས་
ཅན་གཉིས་ཀྱིས་ཁུངས་སུ་དྲངས་པའི་སྤྱོད་བཏུས་ཀྱི་ལུང་གིས་གནོད་ཅིང་། བསྐྱེད་
རིམ་ཡིན་ཡང་མདོར་བྱས་ནས་བཤད་པའི་བསྐྱེད་རིམ་མ་ཡིན་ཞེས་འདོད་པ་ཡང་།
མདོར་བྱས་ཀྱི་ལས་ཚོགས་ཀྱི་སྔོན་དུ་བཏང་དགོས་པའི་བསྐྱེད་རིམ་གྱི་ཆ་འགའ་ཞིག་
མ་གཏོགས་རྫོགས་རིམ་གྱི་རྒྱུད་སྨིན་བྱེད་ཀྱི་བསྐྱེད་རིམ་ཆ་ཚང་བར་བསྟན་པས་མི་འཐད་
ལ༑ ལུས་དབེན་རིལ་པོ་རྫོགས་རིམ་དུ་འདོད་པའི་ཕྱོགས་ལ་ཡང་ནག་པོ་དམ་ཚིག་
རྡོ་རྗེ་དང་། མཁས་པ་བླུན་གཉིས་ཀྱིས་ཁུངས་སུ་དྲངས་པའི་སྤྱོད་བཏུས་ཀྱི་ལུང་གིས་
གནོད་པས་རིམ་པ་གཉིས་ཀའི་ཆ་མཛད་པ་ཙམ་ལེགས་པ་ཡིན་ནོ། །དེ་ལྟ་ནའང་ནག་
པོ་དམ་ཚིག་རྡོ་རྗེ་ལྟར་ནི་མི་འདོད་དེ། བསྡུ་བྱ་བསྐྱེད་རིམ་དང་། དེ་བསྡུས་པ་རྫོགས་
རིམ་དུ་བྱེད་པ་མི་འཐད་པའི་ཕྱིར། མཁས་པ་གླན་གྱི་ལུཊ་དེ་ཡང་མི་འཐད་དེ། བསྐྱེད་
རིམ་གྱི་སྐབས་སུ་ཕུང་སོཊ་རེ་རེ་ལ་ལྔ་ལྔར་འབྱེད་མི་ནུས་པ་དང་། རྫོགས་རིམ་གྱི་
སྐབས་སུ་ཕུང་སོཊ་རེ་རེ་ལ་ལྔ་ལྔར་འབྱེད་ནུས་པའི་ཁྱད་པར་ཡང་མེད་པའི་ཕྱིར་རོ།།
གསུམ་པ་རང་ལུགས་ནི་ལུས་དབེན་གྱི་ཕུང་སོགས་ལྷར་བསྒོམ་པ་འདི་ལ་སྟོང་ཉིད་རྟོགས་
པའི་བློའི་གཟུང་རྣམ་ལྷར་ཤར་བ་དང་མ་ཤར་བ་གཉིས། དང་པོ་ལ། ཞུ་བདེས་སྟོང་
ཉིད་རྟོགས་པའི་བློའི་གཟུང་རྣམ་ལྷར་ཤར་བ་དང་མ་ཤར་བ་གཉིས། དང་པོ་ལ། རླུང་
དབུ་མའི་ནང་དུ་ཐིམ་པ་ལས་བྱུང་བའི་ཞུ་བདེས་སྟོང་ཉིད་རྟོགས་པའི་བློའི་གཟུང་རྣམ་



152
གསང་འདུས་བསྐྱེད་རྫོགས།
ལྷར་ཤར་བ་དང་མ་ཤར་བ་གཉིས་རྣམས་སུ་ཡོད་པ་ལས། སྟོང་ཉིད་རྟོགས་པའི་བློའི་
གཟུང་རྣམ་ལྷར་ཤར་བ། ཞུ་བདེས་སྟོང་ཉིད་རྟོགས་པའི་བློའི་གཟུང་རྣམ་ལྷར་ཤར་
བ༑ རླུང་དབུ་མའི་ནང་དུ་ཐིམ་པ་ལས་བྱུང་བ་མ་ཡིན་པའི་ཞུ་བདེས་སྟོང་ཉིད་རྟོགས་
པའི་བློའི་གཟུང་རྣམ་ལྷར་ཤར་བ་རྣམས་ནི་བསྐྱེད་རིམ་ལུས་དབེན་གྱི་སྐབས་སུ་ཡོད་
ལ༑ དེ་ཡང་ལྷག་མོས་ལུས་ལ་བསྡུ་བའི་སྐབས་དང་། ལུས་དཀྱིལ་གྱི་སྐབས་དང་།
ཉེར་བསྡུའི་སྐབས་དང་། ཡུལ་སྣང་ཐམས་ཅད་རྡོ་རྗེ་འཆང་དུ་ལྟ་བའི་སྐབས་སུ་ཡོད།
རླུང་དབུ་མའི་ནང་དུ་ཐིམ་པ་ལས་བྱུང་བའི་ཞུ་བདེས་སྟོང་ཉིད་རྟོགས་པའི་བློའི་གཟུང་
རྣམ་ལྷར་ཤར་བའི་སྒོ་ནས་ཕུང་སོགས་ལྷར་བསྒོམ་པའི་ལུས་དབེན་ནི་རྫོགས་རིམ་ལུས་
དབེན་དུ་འཇོག །དེ་གང་ལས་ཤེས་སྙམ་ན་ནམ་མཁའ་དང་མཉམ་པའི་རྒྱུད་སྤྱོད་བཏུས་
སུ་ལུང་དྲངས་པ་ལས། འགྲོ་བ་འདི་ཀུན་སངས་རྒྱས་མངའ་བདག་ཉིད། །གར་མཁན་
དག་དང་རི་མོ་བཟང་ལྟར་སྣང༌། །གང་དུ་བདེ་ཆེན་ཞེས་བྱ་གཅིག་པུ་ཉིད། །གཅིག་
པུ་ཉམས་ནི་དུ་མས་གར་མཛད་དོ། །ཞེས་གར་མཁན་གཅིག་ཉིད་ཆས་གོས་ཀྱི་དབང་
གིས་གཟུགས་སྣ་ཚོགས་སུ་སྣང་བ་དང༌། ཚོན་རྩི་གཅིག་ཉིད་རི་མོ་མཁན་གྱི་དབང་
གིས་རི་མོ་སྣ་ཚོགས་སུ་སྣང་བ་བཞིན་དུ་བདེ་ཆེན་གཅིག་ཉིད་རྣམ་སྣང་ལ་སོགས་པའི་
ལྷའི་སྐུ་སྣ་ཚོགས་སུ་སྣང་བ་ཡིན་ལ། དེ་འབྲས་བུའི་སྐབས་སུ་ཡོད་པར་མ་ཟད་ལམ་
དུས་ཀྱི་སྐབས་སུ་ཡང་ཡོད་པས་རྫོགས་རིམ་གྱི་སྐབས་སུ་བདེ་བ་ཆེན་པོའི་ཡེ་ཤེས་ཀྱིས་
ཕུང་སོགས་ལྷར་བསྒོམ་པ་ཡོད་པར་གྲུབ་བོ། །དེ་ཡང་གང་ཟག་གཞན་རྒྱུད་ལ་བདེ་
བ་ཆེན་པོ་བསྐྱེད་ནས་དེས་ཕུང་སོགས་ལྷར་བསྒོམ་པ་མ་ཡིན་གྱི། རང་རྒྱུད་ལ་བདེ་
ཆེན་བསྐྱེད་དེ་དེས་ཕུང་སོགས་ལྷར་བསྒོམ་པར་བྱེད་པ་ཡིན་ནོ། །གཉིས་པ་ནི། སྤྱིར་



གསང་འདུས་རྫོགས་རིམ།
_153
བསྐྱེད་རིམ་ཕྲ་རགས་མཐར་ཕྱིན་པ་ནི་རྫོགས་རིམ་གྱི་རྒྱུད་སྨིན་བྱེད་དང་། དེའི་ནང་
ནས་བསྐྱེད་རིམ་པའི་འོག་སྒོའི་ཐིག་ལེ་ཕྲ་མོ་བསྒོམ་པ་མཐར་ཕྱིན་པ་དེ། རྫོགས་རིམ་
ལུས་དབེན་གྱི་ཕྲ་མོའི་རྣལ་འབྱོར་གྱི་རྒྱུད་སྨིན་བྱེད་ཁྱད་པར་ཅན་དུ་འགྱུར་ལ། དེའི་
ཚུལ་ཡང་བསྐྱེད་རིམ་པའི་འོག་སྒོའི་ཐིག་ལེ་ཕྲ་མོ་དེ་ལ་རེག་མཐོང་གི་མཚན་མ་བརྟན་
པོ་རྙེད་པ་ན། ཐིག་ལེ་དེ་ཡིད་ཀྱིས་ཡུམ་གྱི་པདྨར་ཕྱུང་སྟེ། དེའི་ནང་དུ་རྟེན་དང་བརྟེན་
པའི་དཀྱིལ་འཁོར་སྤྲོས་པ་སོགས་མཐར་ཕྱིན་ནས་དམིགས་པ་རིགས་མི་མཐུན་གཞན་
ལ་མི་སློབ་པར་དྷ་ཏིའི་མར་སྣར་ཐིག་ལེ་སྔོན་པོ་ལ་དམིགས་པ་གཏད་དེ་བསྒོམས་པས།
རླུང་དབུ་མར་ཞུགས་གནས་ཐིམ་གསུམ་བྱས་པ་ལས་བྱུང་བའི་བདེ་བ་ཆེན་པོའི་ཡེ་ཤེས་
སྐྱེས་པའི་ཚེ་བསྐྱེད་རིམ་ནས་ལུས་དབེན་རྫོགས་རིམ་དུ་འཕོས་པ་ཡིན་ནོ། །གསུམ་པ་
ནི༑ བོད་ཀྱི་བླ་མ་ཁ་ཅིག་སྤྱོད་བཏུས་ཀྱི་དོན་དུ་བསམས་ནས་ལུས་དབེན་དེ་ལ་གཟུགས་
ཀྱི་ལུས་དབེན། རང་བཞིན་གྱི་ལུས་དབེན། རྣམ་ཤེས་ཀྱི་ལུས་དབེན། ཏིང་ངེ་འཛིན་
གྱི་ལུས་དབེན་དང་བཞི་ཡོད་པའི་དང་པོ་ནི། རང་གི་ལུས་རགས་པ་ཉེར་ལྔའི་ངོ་བོར་
ལྟ་བ་དེ་ཡིན། གཉིས་པ་ནི། རང་གི་ལུས་མི་གཙང་བའི་རྫས་སོ་དྲུག་གི་ངོ་བོར་ལྟ་བ་
དེ་ཡིན། གསུཾ་པ་ནི། རང་གི་ལུས་སེམས་ཙམ་གྱི་བདག་ཉིད་དུ་ལྟ་བ་དེ་ཡིན། བཞི་
པ་ནི། རང་གི་ལུས་ལྷར་བསྒོམ་པ་དེ་ཡིན་ནོ་གསུང་། དེ་ནི་མི་འཐད་དེ། དང་པོ་
གསུམ་ལ་ལུས་དབེན་དུ་འཕགས་སྐོར་གྱི་གཞུང་གང་ནས་ཀྱང་མ་བཤད་ཅིང་། སྤྱོད་
བཏུས་ཀྱི་དགོངས་པར་ཡང་མི་སྣང་བའི་ཕྱིར། འོ་ན་ཇི་ལྟར་བྱེད་སྙམ་ན། དང་པོར་
དབེན་གཞིའི་ལུས་ངོས་བཟུང་ནས་དེ་ལུས་དབེན་དུ་བསྒོམ་པ་ན་རྣམ་སྨིན་གྱི་འབྱུང་ལུས་
རགས་པ་དང༌། ཕུང་པོ་ལྔ། ཁམས་ལྔ། དབང་པོ་ལྔ། ཡུལ་ལྔ། ཡེ་ཤེས་ལྔ་སྟེ་



གསང་འདུས་བསྐྱེད་རྫོགས། 154
རགས་པ་ཉེར་ལྔ་ནི་དབེན་གཞིའི་ལུས་ཡིན། དེ་རྣམས་ལ་ཅིའི་ཕྱིར་ལུས་དབེན་ཞེས་
བྱ་ཞེ་ན། རྣམ་སྨིན་གྱི་འབྱུང་ལུས་རགས་པ་ནི་ཤའི་ཁམ་ཚད་དང་། ཁྲག་གི་ཧུབ་
ཚད་དུ་བསགས་པའམ་ཚོགས་པས་ན་ལུས་ཞེས་བྱ་བ་དང་། གཟུགས་ཅན་གྱི་སྐྱེ་མཆེད་
རྣམས་ནི་ཡུལ་གོ་ས་གནོན་ནུས་དུ་མ་བསགས་པའམ་སྤུངས་པའམ་ཚོགས་པས་ན་ལུས་
ཞེས་བྱ་བ་དང་། སེམས་སེམས་བྱུང་རྣམས་ནི་སྐད་ཅིག་སྔ་ཕྱི་དུ་མ་བསགས་པའམ་
སྤུངས་པའམ་ཚོགས་པས་ན་ལུས་ཞེས་བྱའོ། །དེ་འདྲ་བའི་དབེན་གཞིའི་ལུས་གང་ལས་
དབེན་ན་ཐོག་མ་མེད་པའི་ཐ་མལ་གྱི་སྣང་ཞེན་ལས་དབེན། གང་གིས་དབེན་པར་བྱེད་
ན༑ རྣམ་སྣང་ལ་སོགས་པའི་དག་པའི་ལྷའི་སྣང་ཞེན་གྱིས་དབེན་པར་བྱེད་དོ། །བཞི་
པ་ལ་བཞི། དམ་པ་རིགས་བརྒྱའི་ལུས་དབེན། དེ་ཉིད་རིགས་ལྔའི་ལུས་དབེན། གསང་
བ་རིགས་གསུམ་གྱི་ལུས་དབེན། གསང་ཆེན་རིགས་གཅིག་གི་ལུས་དབེན་ནོ། །དང་
པོ་ལ་བཞི། ཕུང་པོ་ལྔའི་ལུས་དབེན། ཁམས་བཞིའི་ལུས་དབེན། དབང་པོ་དྲུག་གི་
ལུས་དབེན། ཡུལ་ལྔའི་ལུས་དབེན་ནོ། །དང་པོ། རྩ་རྒྱུད་ལས། མདོར་ན་ཕུང་པོ་ལྔ་
རྣམས་ནི། །སངས་རྒྱས་ལྔར་ནི་རབ་ཏུ་བསྒྲགས། །ཞེས་གསུངས་པ་ལྟར་སྒྲུབ་པ་པོའི་
གཟུགས་ལ་སོགས་པའི་ཕུང་པོ་ལྔ་སངས་རྒྱས་རིགས་ལྔར་བསྒོམ་པ་ནི་ཕུང་པོའི་ལུས་
དབེན་ཡིན། དེའི་ཚུལ་ཡང་གཟུགས་ཕུང་རྣམ་སྣང་ལ་ཕྱེ་ན། ཕྱི་དང་ནང་དང་གཉིས་
ཀའི་རིང་ཐུང་ལ་སོགས་དབྱིབས་ཀྱི་གཟུགས་དང་། བདག་དང་གཞན་དང་གཉིས་ཀའི་
རྣམ་པའི་གཟུགས་དང་། སྔོ་སེར་ལ་སོགས་པ་ཁ་དོག་གི་གཟུགས་དང་། ཉི་ཟླ་ལ་སོགས་
པ་སྣང་བའི་གཟུགས་དང་། རྣམ་པར་རིག་བྱེད་མ་ཡིན་པའི་གཟུགས་དང་ལྔ་ནི་གོ་རིམ་
བཞིན་དུ་རྣམ་སྣང་གི་རྣམ་སྣང་ནས་རྣམ་སྣང་གི་མི་བསྐྱོད་པའི་བར་བསྒོམ་པ་ཡིན་ནོ།།



155
གསང་འདུས་རྫོགས་རིམ།
ཚོར་ཕུང་རིན་འབྱུང་ལ་ཕྱེ་ན་བཏང་སྙོམས་ཀྱི་ཚོར་བ། བདེ་བའི་ཚོར་བ། སྡུག་བསྔལ་
གྱི་ཚོར་བ། བད་རླུང་ལས་བྱུང་བའི་ཚོར་བ། འདུས་པ་དང་མཁྲིས་པ་ལས་བྱུང་བའི་
ཚོར་བ་དང་ལྔ་ནི་གོ་རིམ་བཞིན་དུ་རིན་འབྱུང་གི་རྣམ་སྣང་ནས་རིན་འབྱུང་གི་མི་བསྐྱོད་
པའི་བར་བསྒོམ་པ་ཡིན་ནོ། །འདུ་ཤེས་འོད་དཔག་མེད་ལ་ཕྱེ་ན། མི་གཡོ་ཞིང་མི་
འགྱུར་བའི་འདུ་ཤེས་དང༌། རྐང་བཞིའི་འདུ་ཤེས་དང༌། རྐང་མེད་ཀྱི་འདུ་ཤེས་དང་།
རྐང་མང་གི་འདུ་ཤེས་དང་། རྐང་གཉིས་ཀྱི་འདུ་ཤེས་དང་ལྔ་ནི་གོ་རིམ་བཞིན་དུ་འོད་
དཔག་མེད་ཀྱི་རྣམ་སྣང་ནས་འོད་དཔག་མེད་ཀྱི་མི་བསྐྱོད་པའི་བར་དུ་བསྒོམ་པ་ཡིན་
ནོ༑ ༑འདུ་བྱེད་དོན་གྲུབ་ལ་ཕྱེ་ན། ལུས་ཀྱི་འདུ་བྱེད། ཁམས་གསུམ་གྱི་འདུ་བྱེད།
ངག་གི་འདུ་བྱེད། ཐར་པའི་འདུ་བྱེད། ཡིད་ཀྱི་འདུ་བྱེད་དང་ལྔ་ནི་གོ་རིམ་བཞིན་
དུ་དོན་གྲུབ་ཀྱི་རྣམ་སྣང་ནས་དོན་གྲུབ་ཀྱི་མི་བསྐྱོད་པའི་བར་དུ་བསྒོམ་པ་ཡིན་ནོ། །རྣམ་
ཤེས་མི་བསྐྱོད་པ་ལ་ཕྱེ་ན། མིག་གི་རྣམ་ཤེས། རྣ་བའི་རྣམ་ཤེས། སྣའི་རྣམ་ཤེས།
ལྕེའི་རྣམ་ཤེས། ཡིད་ཀྱི་རྣམ་ཤེས་དང་ལྔ་ནི་གོ་རིམ་བཞིན་དུ་མི་བསྐྱོད་པའི་རྣམ་སྣང་
ནས་མི་བསྐྱོད་པའི་མི་བསྐྱོད་པའི་བར་དུ་བསྒོམ་པ་ཡིན་ནོ། །གཉིས་པ་ནི། རྩ་རྒྱུད་
ལས། ས་ནི་སྤྱན་ཞེས་བྱ་བ་ཡིན། །ཆུ་ཡི་ཁམས་ནི་མ་མཱ་ཀཱི། །མེ་ནི་གོས་དཀར་མོ་
ཡིན་ནོ། །རླུང་ནི་སྒྲོལ་མར་རབ་ཏུ་བསྒྲགས། །ཞེས་གསུངས་པ་ལྟར་སྒྲུབ་པ་པོས་ས་
ལ་སོགས་པའི་ཁམས་བཞི་སྤྱན་སོགས་ལྷ་མོ་བཞིར་བསྒོམ་པ་ནི་ཁམས་ཀྱི་ལུས་དབེན་
ཡིན། དེ་ཡང་ས་ཁམས་སྤྱན་མ་ལ་ཕྱེ་ན། ཕྱི་ནང་གཉིས་ལས་ནང་ལ་སྐུ་རུས་པ་ཕྱི་
ས་མཆིན་པ་སྙིང་དང་། སྤུ་སེན་མོ་རྣག་སྙིང་དང་། སོ་པགས་པ་ཤ་སྙིང་དང་། རྒྱུས་
པ་ཤ་རྩིབ་མ་སྙིང་དང་། དྲི་མ་རྒྱུ་མ་མཁྲིས་པ་སྙིང་སྟེ་ལྔའོ། །སྐབས་འདིར་སྙིང་



156
གསང་འདུས་བསྐྱེད་རྫོགས།
ལ་ལྔར་འབྱེད་པའི་རྒྱ་མཚན་ནི། རྡོ་རྗེ་འཕྲེང་བར། སྙིང་ནི་ལྔ་ལ་ངེས་གནས་ཏེ། །དབང་
པོ་ལྔ་ལས་ངེས་འབྱུང་བ། །རླུང་ལྔ་དང་ནི་ལྡན་པ་རུ། །འདོད་པ་ལྔ་རྣམས་སྤྱོད་པར་
བྱེད། །ཅེས་གསུངས་པ་ལྟར་དབང་པོ་ལྔའི་རླུང་གི་རྩ་བའི་གནས་སྙིང་ཁ་ཡིན་པའི་སྒོ་
ནས་ལྔར་ཕྱེ་བའོ། །ཕྱི་ལ་དབུས་ཀྱི་རི་རབ་དང་། ལྷོ་གླིང་། ནུབ་གླིང་། བྱང་གླིང་།
ཤར་གླིང་དང་ལྔ་སྟེ་ཕྱི་ནང་ཚན་པ་ལྔ་ནི་གོ་རིམ་བཞིན་དུ་སྤྱན་མའི་རྣམ་སྣང་ནས་སྤྱན་
མའི་མི་བསྐྱོད་པའི་བར་དུ་བསྒོམ་པར་བྱེད་པ་ཡིན་ནོ། །ཆུ་མ་མཱ་ཀི་ལ་ཕྱེ་ན་ཕྱི་ནང་
གཉིས་ལས། ནང་ལ་བད་ཀན་མཆི་མ་དང་བཅས་པ། རྡུལ། ཁྲག །ཁ་ཆུ། གཅིན་
ཏེ་ལྔ་དང་། ཕྱི་ལ་འབབ་ཆུའི་ཆུ། ཆུ་བོའི་ཆུ། བཀོད་མའི་ཆུ། ལྟེང་ཀའི་ཆུ། རྒྱ་
མཚོའི་ཆུ་སྟེ་ཕྱི་ནང་གི་ཚན་པ་ལྔ་ནི་གོ་རིམ་བཞིན་དུ་མ་མཱ་ཀིའི་རྣམ་སྣང་ནས་མ་མཱ་
ཀིའི་མི་བསྐྱོད་པའི་བར་དུ་བསྒོམ་པ་ཡིན་ནོ། །མེ་གོས་དཀར་མོ་མ་ལ་ཕྱེ་ན་ཕྱི་ནང་
གཉིས་ལས། ནང་ལ་མགོ་བོའི་དྲོད་དང་། ལྟེ་བའི་དྲོད། ཡན་ལག་ཐམས་ཅད་ཀྱི་
དྲོད། ལྟོ་བའི་དྲོད། སྙིང་གའི་དྲོད་དེ་ལྔ་དང་། ཕྱི་ལ་རྡོ་བ་ལས་བྱུང་བའི་མེ། མེ་
ཤེལ་ལས་བྱུང་བའི་མེ། ཤིང་ལས་བྱུང་བའི་མེ། ནགས་ལས་བྱུང་བའི་མེ། རྒྱུན་
བཞག་གི་མེ་སྟེ་ཕྱི་ནང་གི་ཚན་པ་ལྔ་ནི་གོ་རིམ་བཞིན་དུ་གོས་དཀར་མོའི་རྣམ་སྣང་ནས་
གོས་དཀར་མོའི་མི་བསྐྱོད་པའི་བར་དུ་བསྒོམ་པ་ཡིན་ནོ། །རླུང་སྒྲོལ་མ་ལ་ཕྱེ་ན་ཕྱི་
ནང་གཉིས་ལས། ནང་ལ་ཁྱབ་བྱེད་ཀྱི་རླུང་། ཐུར་སེལ་གྱི་རླུང་། གྱེན་རྒྱུའི་རླུང་།
མཉམ་གནས་ཀྱི་རླུང་། སྲོག་འཛིན་གྱི་རླུང་སྟེ་ལྔ་དང་། ཕྱི་ལ་སྟེང་གི་རླུང་། ལྷོའི་
རླུང་། ནུབ་ཀྱི་རླུང་། བྱང་གི་རླུང་། ཤར་གྱི་རླུང་སྟེ་ཕྱི་ནང་གི་ཚན་པ་ལྔ་ནི་གོ་རིམ་
བཞིན་དུ་སྒྲོལ་མའི་རྣམ་སྣང་ནས་སྒྲོལ་མའི་མི་བསྐྱོད་པའི་བར་དུ་བསྒོམ་པ་ཡིན་ནོ།།



གསང་འདུས་རྫོགས་རིམ།
157
གསུམ་པ་ནི། རྩ་རྒྱུད་ལས། རྡོ་རྗེའི་སྐྱེ་མཆེད་ཉིད་དག་ཀྱང་། །བྱང་ཆུབ་སེམས་
དཔའི་དཀྱིལ་འཁོར་མཆོག །ཅེས་གསུངས་པ་ལྟར་སྒྲུབ་པ་པོའི་མིག་ལ་སོགས་པའི་
དབང་པོ་དྲུག་སེམས་དཔའ་དྲུག་ཏུ་བསྒོམ་པ་ནི་དབང་པོའི་ལུས་དབེན་ཡིན། དེ་ཡང་
མིག་ས་སྙིང་ལ་ཕྱེ་ན་མིག་གིས་གཟུགས་གསུམ་འཛིན་པ། མིག་འབྲས་ཀྱི་དཀར་པོ།
ཟུར་གྱིས་ལྟ་བའི་མིག །མི་གཡོ་བ། རྒུན་འབྲུའི་ཚད་ཙམ་གྱི་མིག་དབང་དང་ལྔ་ནི་
གོ་རིམ་བཞིན་དུ་ས་སྙིང་གི་རྣམ་སྣང་ནས་ས་སྙིང་གི་མི་བསྐྱོད་པའི་བར་དུ་བསྒོམ་པ་
ཡིན་ནོ། །རྣ་བ་ཕྱག་རྡོར་ལ་ཕྱེ་ན། རྣ་བའི་རང་བཞིན། སྒྲ་གསུམ་འཛིན་པ། རྣ་
བའི་བུ་ག །རྣ་བའི་རྩ་བ། གྲོ་ག་གཅུས་ཏེ་བཅད་པ་ལྟ་བུའི་དབང་པོ་དང་ལྔ་ནི་གོ་རིམ་
བཞིན་དུ་ཕྱག་རྡོར་གྱི་རྣམ་སྣང་ནས་ཕྱག་རྡོར་གྱི་མི་བསྐྱོད་པའི་བར་དུ་བསྒོམ་པ་ཡིན་
ནོ༑ ༑ སྣ་ནམ་སྙིང་ལ་ཕྱེ་ན། སྣའི་རང་བཞིན། སྣའི་ནང་གི་དབུས། དྲི་གསུམ་
འཛིན་པ། སྣའི་བུ་ག །མིག་སྨན་གྱི་ཐུར་མ་ཕྲ་བ་ལྟ་བུའི་སྣའི་དབང་པོ་དང་ལྔ་ནི་གོ་
རིམ་བཞིན་དུ་ནམ་སྙིང་གི་རྣམ་སྣང་ནས་ནམ་སྙིང་གི་མི་བསྐྱོད་པའི་བར་དུ་བསྒོམ་པ་
ཡིན་ནོ། །ལྕེ་འཇིག་རྟེན་དབང་ཕྱུག་ལ་ཕྱེ་ན། ལྕེའི་རང་བཞིན། ལྕེའི་རྩ་བ། ལྕེའི་རྩེ་
མོ༑ རོ་གསུམ་འཛིན་པ། ཟླ་བ་ཕྱེད་པ་ལྟ་བུའི་ལྕེའི་དབང་པོ་དང་ལྔ་ནི་གོ་རིམ་བཞིན་
དུ་འཇིག་རྟེན་དབང་ཕྱུག་གི་རྣམ་སྣང་ནས་འཇིག་རྟེན་དབང་ཕྱུག་གི་མི་བསྐྱོད་པའི་བར་
དུ་བསྒོམ་པ་ཡིན་ནོ། །ལུས་སྒྲིབ་སེལ་ལ་ཕྱེ་ན། ལུས་ཀྱི་དབང་པོ། ལུས་ཀྱི་རུས་
པའི་རང་བཞིན། ལུས་ཀྱི་ཤའི་རང་བཞིན། ལུས་ཀྱི་པགས་པའི་རང་བཞིན། ལུས་
ཀྱི་རེག་བྱ་གསུམ་འཛིན་པ་དང་ལྔ་ནི་གོ་རིམ་བཞིན་དུ་སྒྲིབ་སེལ་གྱི་རྣམ་སྣང་ནས་སྒྲིབ་
༡༽ རིམ་ལྔ་གསལ་སྒྲོན་ ༩༣ ན་ ལས། མིག་



གསང་འདུས་བསྐྱེད་རྫོགས།
158
སེལ་གྱི་མི་བསྐྱོད་པའི་བར་དུ་བསྒོམ་པ་ཡིན་ནོ། །སྣང་མཆེད་ཐོབ་གསུམ་གང་དུ་འདུ་
བའི་ཡིད་དབང་འཇམ་དཔལ་ལ་ཕྱེ་ན། གཞི་དུས་ཀྱི་མེ་ལོང་ལྟ་བུའི་ཡེ་ཤེས། མཉམ་
ཉིད་ཡེ་ཤེས། སོར་རྟོག་ཡེ་ཤེས། བྱ་སྒྲུབ་ཡེ་ཤེས། ཆོས་དབྱིངས་ཡེ་ཤེས་དང་ལྔ་ནི་
གོ་རིམ་བཞིན་དུ་འཇམ་དཔལ་གྱི་རྣམ་སྣང་ནས་དེའི་མི་བསྐྱོད་པའི་བར་དུ་བསྒོམ་པ་
ཡིན་ནོ། །སྤྱོད་བཏུས་ལས། འཇམ་དཔལ་གྱི་ཏིང་ངེ་འཛིན་བཤད་ཟིན་པའི་འོག་ཏུ་
རྡོ་རྗེ་མ་ལྔ་བཤད། དེའི་རྗེས་སུ་ཡེ་ཤེས་ལྔ་བཤད་པ་ལ་བསམས་ནས་ཡིད་དབང་འཇམ་
དཔལ་ལ་ལྔར་མི་འབྱེད་པར་དེ་ལས་ལོགས་སུ་ཡེ་ཤེས་ལྔ་འཆད་པར་འདོད་པ་ནི་མི་
འཐད་དེ། ཁྲོ་བོ་བཅུ་དང་བྱམས་པ་ཀུན་བཟང་མ་གཏོགས་པའི་ལྷ་ཉི་ཤུ་པོ་རེ་རེ་ལ་
རིགས་ལྔ་ལྔར་འབྱེད་པའི་ཕྱིར་དང་། དམ་པ་རིགས་བརྒྱའི་རིགས་ལྔར་བགྲང་རྒྱུའི་
ཡེ་ཤེས་ལྔ་ནི་ཡིད་ཀྱི་དབང་པོར་འདུ་བའི་ཕྱིར་རོ། །བཞི་པ་ནི། རྩ་རྒྱུད་ལས། གཟུགས་
སྒྲ་ལ་སོགས་སྔགས་པ་ཡིས། །ལྷ་ཉིད་དུ་ནི་རྟག་ཏུ་བསྒོམ། །ཞེས་གསུངས་པ་ལྟར་
སྒྲུབ་པ་པོའི་གཟུགས་ལ་སོགས་པའི་ཡུལ་ལྔ་རྡོ་རྗེ་མ་ལྔར་བསྒོམ་པ་ནི་ཡུལ་གྱི་ལུས་དབེན་
ཡིན། དེ་ཡང་གཟུགས་གཟུགས་རྡོ་རྗེ་མ་ལ་ཕྱེ་ན། རྐྱེན་གསུམ་ཚོགས་པ་ལས་བྱུང་
བའི་གཟུགས་སྤྱི་ཙམ་པ། རྗེས་སུ་ཆགས་པའི་གཟུགས། ཡིད་དུ་འོང་མི་འོང་བར་མ་
གསུམ་གྱི་གཟུགས། བྱ་བ་རྣམས་སྒྲུབ་པའི་གཟུགས། འགྱིང་བག་དང་རྣམ་རོལ་སྟེག་
པ་སྟེ་སྒེག་པའི་གཟུགས་དང་ལྔ་ནི་གོ་རིམ་བཞིན་དུ་གཟུགས་རྡོ་རྗེ་མའི་རྣམ་སྣང་ནས་
གཟུགས་རྡོ་རྗེ་མའི་མི་བསྐྱོད་པའི་བར་དུ་བསྒོམ་པ་ཡིན་ནོ། །སྒྲ་སྒྲ་རྡོ་རྗེ་མ་ལ་ཕྱེ་ན།
རྣ་བའི་ནང་དང་། མགོ་བོ་དང་། སྐྲའི་སྒྲ་དང་། གླུ་དང་རྒྱུན་གྱི་སྒྲ་དང་། རྐན་དང་
མཆུ་དང་ངག་གི་སྒྲ་དང་། ནགས་ཚལ་དང་ཆུ་བོ་དང་ཐལ་མོ་དང་རྫ་རྔ་ལ་སོགས་



159
གསང་འདུས་རྫོགས་རིམ།
པ་རོལ་མོའི་སྒྲ་དང་། ཧཱུྃ་ཡིག་ཞི་དྲག་གི་སྒྲ་དང་ལྔ་ནི་གོ་རིམ་བཞིན་དུ་སྒྲ་རྡོ་རྗེ་མའི་
རྣམ་སྣང་ནས་དེའི་མི་བསྐྱོད་པའི་བར་དུ་བསྒོམ་པ་ཡིན་ནོ། །དྲི་དྲི་རྡོ་རྗེ་མ་ལ་ཕྱེ་ན།
དྲི་སྤྱི་ཙམ་པ་དང་། ཡན་ལག་ཐམས་ཅད་ཀྱི་དྲི། དྲི་གསུམ་གྱི་བྱེ་བྲག །རོའི་དྲི། དྲི་
མི་ཟད་པ་དང་ལྔ་ནི། གོ་རིམ་བཞིན་དུ་དྲི་རྡོ་རྗེ་མའི་རྣམ་སྣང་ནས་དེའི་མི་བསྐྱོད་པའི་
བར་དུ་བསྒོམ་པར་བྱེད་པ་ཡིན་ནོ། །རོ་རོ་རྡོ་རྗེ་མ་ལ་ཕྱེ་ན། མངར་བའི་རོ། བསྐ་
བའི་རོ། ལན་ཚྭའི་རོ། ཚ་སྐྱུར་གྱི་རོ། ཁ་བའི་རོ་དང་ལྔ་ནི་གོ་རིམ་བཞིན་དུ་རོ་རྡོ་
རྗེ་མའི་རྣམ་སྣང་ནས་དེའི་མི་བསྐྱོད་པའི་བར་དུ་བསྒོམ་པ་ཡིན་ནོ། །རེག་རེག་རྡོ་རྗེ་
མ་ལ་ཕྱེ་ན། ཕྱག་རྒྱ་དང་སྟན་གཅིག་ལ་གནས་པའི་རེག་བྱ། འཁྱུད་པའི་རེག་བྱ།
འོ་བྱེད་པའི་རེག་བྱ། རྔུབ་པའི་རེག་བྱ། རྡོ་རྗེ་དང་པདྨ་མཉམ་པར་སྦྱོར་བའི་རེག་
བྱ་དང་ལྔ་ནི། གོ་རིམ་བཞིན་དུ་རེག་བྱ་རྡོ་རྗེ་མའི་རྣམ་སྣང་ནས་དེའི་མི་བསྐྱོད་པའི་
བར་དུ་བསྒོམ་པ་ཡིན་ནོ། །འོ་ན་དམ་པ་རིགས་བརྒྱའི་ལྷ་རྣམས་ཀྱི་སྐུ་མདོག་ཕྱག་མཚན་
གང་འགྱུར་བ་ཡིན་ཞེ་ན། སྐུ་མདོག་མི་འགྱུར་ཞིང་ཕྱག་མཚན་འགྱུར་བ་ཡིན་ཏེ། རྣམ་
སྣང་ལྟ་བུ་ལ་མཚོན་ན། རྣམ་སྣང་གི་རྣམ་སྣང་སྐུ་མདོག་དཀར་པོ། དེའི་རིན་འབྱུང་
སེར་པོ་ཡིན་པ་སོགས་རིགས་ལྔས་རང་གི་སྐུ་མདོག་འཛིན་ཅིང་། ཕྱག་མཚན་ནི་དེའི་
རིགས་ལྔ་ཐམས་ཅད་ཀྱིས་གཡས་འཁོར་ལོ་རྡོ་རྗེ་པདྨ་དཀར་པོ། གཡོན་དྲིལ་བུ་རིན་
ཆེན་རལ་གྲི་འཛིན་པ་འབའ་ཞིག་ཡིན་པའི་ཕྱིར། དེས་ལྷག་མ་རྣམས་ལ་མཚོན་ཏེ་ཤེས་
པར་བྱའོ། །འོ་ན་སྐབས་འདིར་དམ་པ་རིགས་བརྒྱའི་ལུས་དབེན་ཙམ་བཤད་ནས། ཁྲོ་
བོ་བཅུ་དང་བྱམས་པ་ཀུན་བཟང་གི་ལུས་དབེན་མི་འཆད་པའི་རྒྱུ་མཚན་ཅི་ཡིན་ཞེ་ན།
དེ་ནི་རྩ་རྒྱུད་ལས། དམ་པ་རིགས་བརྒྱའི་ལུས་དབེན་ཙམ་བཤད་ཀྱི། ཁྲོ་བོ་བཅུ་དང་



གསང་འདུས་བསྐྱེད་རྫོགས། 160
བྱམས་པ་ཀུན་བཟང་གི་ལུས་དབེན་གསལ་བར་མ་བཤད་པས། དེའི་དབང་དུ་མཛད་
ནས་སྤྱོད་བཏུས་ལས་མ་གསུངས་པ་ཡིན་གྱི་སྤྱིར་དེ་རྣམས་ཀྱི་ལུས་དབེན་མེད་པ་ནི་མ་
ཡིན་ཏེ། རྡོ་རྗེ་འཕྲེང་བར་གླེང་གཞིའི་སྦས་བཤད་ཀྱི་སྐབས་སུ་ཁྲོ་བོ་བཅུའི་ལུས་དབེན་
གསལ་བར་བཤད་ཅིང་། མིག་སོགས་སུ་བསྒོམ་པའི་སོགས་ཁོངས་ནས་བྱམས་པ་ཀུན་
བཟང་གཉིས་ཀྱི་ལུས་དབེན་གསུངས་པ་དང་། ལྷ་ཉི་ཤུའི་ལུས་དབེན་ལ་ལྔ་ལྔར་འབྱེད་
རིགས་ལ། ལྷག་མ་བཅུ་གཉིས་ཀྱི་ལུས་དབེན་ལ་ལྔ་ལྔར་འབྱེད་མི་རིགས་པའི་ཁྱད་
པར་ཡང་མི་འཐད་པའི་ཕྱིར་རོ། །དེས་ན་ལུས་དབེན་གྱི་ལྷ་དེ་ལ་རྒྱས་པར་ཕྱེ་ན་བརྒྱ་
གོ་གཉིས། དེ་བསྡུ་ན་བརྒྱ་དྲུག་ཅུ། དེ་བསྡུ་ན་དམ་པ་རིགས་བརྒྱར་འདུའོ། །གཉིས་
པ་ནི། དམ་པ་རིགས་བརྒྱར་ཕྱེ་བ་དེ་དག་ཀྱང་བསྡུ་ན་དེ་ཉིད་རིགས་ལྔར་འདུ། དེར་
སྡུད་པའི་ཚུལ་ནི་རྣམ་སྣང་ཉི་ཤུ་ས་ཁམས་ཀྱི་རིགས་ཡིན་པས་རྣམ་སྣང་གཅིག་ཏུ་སྡུད་
པ་དང་། རིན་འབྱུང་ཉི་ཤུ་ཆུ་ཁམས་ཀྱི་རིགས་ཡིན་པས་རིན་འབྱུང་གཅིག་ཏུ་སྡུད་
པ་དང༌། འོད་དཔག་མེད་ཉི་ཤུ་མེ་ཁམས་ཀྱི་རིགས་ཡིན་པས་འོད་དཔག་མེད་གཅིག་
ཏུ་སྡུད་པ་དང༌། དོན་གྲུབ་ཉི་ཤུ་རླུང་ཁམས་ཀྱི་རིགས་ཡིན་པས་དོན་གྲུབ་གཅིག་ཏུ་
སྡུད་པ་དང་། མི་བསྐྱོད་པ་ཉི་ཤུ་རྣམ་ཤེས་ཀྱི་ཁམས་ཀྱི་རིགས་ཡིན་པས་མི་བསྐྱོད་པ་
གཅིག་ཏུ་སྡུད་པ་ཡིན་ནོ། །གསུམ་པ་ནི། དེ་ཉིད་རིགས་ལྔར་བསྡུས་པ་དེ་ཡང་གསང་
བ་རིགས་གསུམ་དུ་འདུ་སྟེ། རིན་འབྱུང་སྐུ་རྡོ་རྗེ་རྣམ་སྣང་། དོན་གྲུབ་གསུང་རྡོ་རྗེ་
འོད་དཔག་མེད། རྡོ་རྗེ་འཆང་མི་བསྐྱོད་པར་སྡུད་ལ། མདོར་ན་སྒྲུབ་པ་པོ་རང་གི་
ལུས་ངག་ཡིད་གསུམ་སྐུ་གསུང་ཐུགས་ཀྱི་རྡོ་རྗེ་གསུམ་དུ་བསྒོམ་པའོ། །བཞི་པ་ནི། གསང་
བ་སྐུ་གསུང་ཐུགས་ཀྱི་རྡོ་རྗེ་གསུམ་པོ་དེ་ཡང་རྡོ་རྗེ་གསུམ་དབྱེར་མི་ཕྱེད་པའི་རྡོ་རྗེ་འཆང་



161
གསང་འདུས་རྫོགས་རིམ།
གཅིག་ཏུ་སྒོམ་པར་བྱེད་པའོ། །དམ་པ་རིགས་བརྒྱ་ལ་སོགས་པའི་ལུས་དབེན་གྱི་ལྷ་
བསྒོམ་ཚུལ་དེ་རྣམས་སྤྱོད་བཏུས་སུ་ཟླ་གསང་ཐིག་ལེའི་ལུང་དྲངས་ནས་བཤད་ཅིང་།
རྒྱུད་ཕྱི་མ་ལས་ཀྱང་། དེ་ཉིད་རྣམ་པ་ལྔ་རུ་བཤད། །གསང་བ་རྣམ་པ་གསུམ་དུ་བཤད།།
ལྷག་པའི་ལྷ་ནི་གསང་ཆེན་ཏེ། །དམ་པའི་རིགས་ནི་རྣམ་པ་བརྒྱར། །ཞེས་གསུངས་
པ་རྣམས་ཀྱིས་བསྟན་ནོ། །ལྔ་པ་ནི། ལུས་དབེན་རྗེས་ཐོབ་ཀྱི་སྐབས་སུ་དབང་པོ་ལྔ་
དང་། དེའི་སྒྲས་བསྟན་པའི་ཡུལ་ལྔ་སྟེ་བཅུའི་ནང་ནས་དབང་ཤེས་ལྔ་ཡུལ་ལྔ་ལ་འཇུག་
པའི་ཚེ། ཡུལ་རྣམས་བདེ་སྟོང་དབྱེར་མེད་ཀྱི་རྣམ་རོལ་ཏུ་ལྟ་ཞིང་ལོངས་སྤྱོད་པས་
ན་སོར་སྡུད་ཅེས་བྱ་སྟེ། རྒྱུད་ཕྱི་མ་ལས། དབང་པོ་བཅུ་པོ་རྣམས་ཀྱི་ནི། །རང་གི་
འཇུག་གནས་ཐམས་ཅད་ལ། །འདོད་པ་སོ་སོར་སྡུད་པས་ན། །སོ་སོར་སྡུད་པ་ཞེས་
བཤད་དོ། །ཞེས་གསུངས། འདོད་པར་བྱ་བའི་ཡུལ་ལྔ་མདོར་བསྡུས་ན་སངས་རྒྱས་
རྣམ་སྣང་ནས་མི་བསྐྱོད་པའི་བར་གྱི་ངོ་བོར་སྦྱར་ནས་ཐ་མལ་གྱི་སྣང་ཞེན་གྱི་བརྟག་
པས་ཏེ་དག་པར་བྱས་ནས་བསྒོམ་པ་ནི་བསམ་གཏན་དང་། བསམ་གཏན་དེ་ལ་ཡང་
ཡན་ལག་ལྔར་འགྱུར་བ་ཡིན་ཏེ། དེ་ཉིད་ལས། འདོད་པ་ལྔ་ནི་མདོར་བསྡུས་ན། །སངས་
རྒྱས་ལྔ་རུ་སྦྱོར་བ་ཡིས། །བརྟག་པ་བསམ་གཏན་ཞེས་བཤད་དེ། །བསམ་གཏན་དེ་
ནི་རྣམ་ལྔར་འགྱུར། །རྟོག་དང་དཔྱོད་དང་དགའ་བ་དང་། །དེ་བཞིན་བདེ་བ་ཉིད་
དང་ཡང་། །སེམས་ཀྱི་རྩེ་གཅིག་ཉིད་དག་སྟེ། །ལྔ་པོ་དེར་ནི་བསམ་གཏན་བསྡུ། །ཞེས་
གསུངས། དེ་ཡང་ལུས་དབེན་རྗེས་ཐོབ་ཀྱི་སྐབས་སུ་ཡུལ་དབང་ལྷར་ཤར་བ་ལ། རྩིང་
བའི་རྣམ་པས་རྟོག་པ་ནི་རྟོག་པའི་ཡན་ལག་དང་། དེའི་ཁྱད་པར་ལ་ཞིབ་ཏུ་དཔྱོད་པ་
ནི་དཔྱོད་པའི་ཡན་ལག་ཡིན་ཏེ། དེ་ཉིད་ལས། གསང་བའི་རྒྱུད་ནི་ཐམས་ཅད་དུ།།



གསང་འདུས་བསྐྱེད་རྫོགས། 162
རྣམ་པ་དུ་མར་ཡོངས་བཤད་པ། །གསང་བ་གསུམ་ནི་རྟོག་པ་སྟེ། །དེ་ཡི་ལོངས་སྤྱོད་
དཔྱོད་པའོ། །ཞེས་གསུངས། རྟོག་དཔྱོད་གཉིས་ཀྱིས་དྲངས་པའི་བདེ་བས་སྟོང་ཉིད་
ངེས་ཡུལ་དུ་བྱས་ནས་བསྒོམ་པ་ལས་བྱང་བའི་ཡིད་བདེ་ཁྱད་པར་ཅན་ནི་དགའ་བའི་
ཡན་ལག་དང་། རྟོག་དཔྱོད་གཉིས་ཀྱིས་དྲངས་བའི་བདེ་བས་སྟོང་ཉིད་ངེས་ཡུལ་དུ་
བྱས་ནས་བསྒོམ་པ་ལས་བྱུང་བའི་ལུས་སེམས་ཤིན་སྦྱངས་ཀྱི་བདེ་བ་ནི་བདེ་བའི་ཡན་
ལག་དང་། དགའ་བདེ་གཉིས་ཀྱིས་དྲངས་པའི་བདེ་བས་སྟོང་ཉིད་ངེས་ཡུལ་དུ་བྱས་
ནས་བསྒོམ་པ་ལས་རླུང་དབུ་མའི་ནང་དུ་ཐིམ་པ་ལས་བྱུང་བའི་སྨིག་སྒྱུ་ནས་ཐམས་ཅད་
སྟོང་པ་འོད་གསལ་གྱི་བར་གྱི་ངོ་བོར་གཟུང་འཛིན་གཉིས་སྣང་རགས་པ་མཐའ་དག་
ལོག་པ་ནི་སེམས་རྩེ་གཅིག་པའི་ཡན་ལག་ཡིན་ཏེ། དེ་ཉིད་ལས། དགའ་བ་རེག་པ་
གསུམ་པ་སྟེ། །བདེ་བས་བསྡུས་པ་བཞི་པ་འོ། །ཤེས་དང་ཤེས་བྱ་བྱུང་ཟད་པའི། །རང་
སེམས་ལྔ་པར་ཤེས་པར་བྱ། །སངས་རྒྱས་ཀུན་གྱི་རང་བཞིན་ཞི། །ཐམས་ཅད་ནམ་
མཁའ་ལ་རབ་གནས། །ཞེས་གསུངས། དེ་ལྟར་ཡན་ལག་ལྔ་ཡི་རྟོག་དཔྱོད་གཉིས་
ནི་ཀུན་རྫོབ་ཀྱི་ལྷ་བསྒོམ་པའི་ལུས་དབེན་གྱི་རྗེས་ཐོབ་ཀྱི་ཉམས་ལེན་དང་། ཕྱི་མ་གསུམ་
ནི་དོན་དམ་པའི་ལྷ་བསྒོམ་པའི་ལུས་དབེན་མཉམ་གཞག་གི་ཉམས་ལེན་ཡིན་ནོ། །དྲུག་
པ་ལུས་དབེན་ཇི་ལྟར་ཉམས་སུ་ལེན་པའི་ཚུལ་ལ་གསུམ། འོག་སྒོར་ཕྲ་མོ་ལ་སེམས་
གཏོད་པའི་ཚུལ། དེ་ལས་རླུང་དང་བྱང་སེམས་ཐིམ་པའི་དབང་གིས་སྟོང་པ་དང་ཞུ་
བདེ་སྐྱེ་ཚུལ། སྐྱེས་པའི་ཚེ་མཉམ་རྗེས་སུ་སྐྱོང་ཚུལ་ལོ། །དང་པོ་ནི། རིམ་ལྔ་བསྡུས་
པ་གསལ་བར། ལུས་དང་དུས་དང་ཡུལ་རླུང་གི །གནད་ནི་རྣམ་པ་བཞིར་ཤེས་བྱ།
ཞེས་གསུངས་པ་ལྟར་གནད་བཞི་ལས་ལུས་དང་རླུང་གི་གནད་ནི་འོག་ངག་དབེན་གྱི་སྐབས་



163
གསང་འདུས་རྫོགས་རིམ།
སུ་འཆད་པར་འགྱུར་ལ། དུས་ཀྱི་གནད་ནི་སྤྱིར་དུས་རྒྱུན་དུ་བ་དང་། ཁྱད་པར་དུ་
ཐོ་རངས་རིག་པ་དྭངས་པའི་དུས་དང་། ཕྱི་དྲོ་མེའི་དུས་སུ་བསྒོམ། ཡུལ་གྱི་གནད་
ནི་རྩ་རྒྱུད་ལེའུ་གསུམ་པར། རིན་ཆེན་ཆེན་པོ་ཁ་དོག་ལྔ། །ཞེས་དྷུ་ཏཱིའི་མར་སྣར་
ཕྲ་མོ་བསྒོམ་ཚུལ་དང་། དེ་རྒྱས་པར་འཆད་པར་ལེའུ་དྲུག་པར ཨུཏྤལ་མཐིང་གའི་
མདོག་འདྲ་བ། །ཞེས་དེར་ཕྱག་མཚན་བསྒོམ་པར་གསུངས་ཤིང༌། དེ་ཡང་ཐིག་ལེ་
བསྒོམ་པ་དང་གདམ་ང་ཅན་ཡིན། བསྒོམ་ཚུལ་ནི་སྒྲོན་གསལ་ལས། གཞི་དུས་ཀྱི་
ཕོ་མོ་སྙོམས་པར་ཞུགས་པས་ཆགས་པའི་མེས་ཞུ་བའི་ཐིག་ལེ་པདྨར་ལྷུང་བའི་སྲིད་པ་
བསྐྱེད་རིམ་ལྟར་བསྒོམ་པར་བཤད་པ་བཞིན་དམིགས་པས་ཐིག་ལེ་འོག་སྒོར་ཕབ་ནས་
ཐིག་ལེ་དེ་ཉིད་ཉི་གདན་གྱི་སྟེང་དུ་བསྒོམ་པར་བྱ་ཞིང་། ཞལ་ལུང་ལས་ནི། སྙིང་
སྟོབས་ཚུལ་དུ་ཐིག་ལེ་ཡང་། །སྙིང་གི་པདྨ་ལས་བབ་ནས། །རང་གི་རྡོ་རྗེ་ནོར་བུ་
ཡི༑ ༑དཀྱིལ་དུ་རྣམ་པར་གནས་པ་ལ། །འབྱུང་བ་ལྔ་ཡི་གཟུགས་ཅན་མཆོག །ཡེ་
ཤེས་ལྔ་ཡི་ངོ་བོ་ཉིད། །འོད་ཟེར་ལྔ་འབར་རང་ལྷ་ཡི། །མཚན་མ་ཕྲ་མོ་རྣམ་བསམས་
ནས། །ཞེས་རང་གི་སྙིང་གའི་འོད་ཟེར་གྱིས་དཀྱིལ་འཁོར་སྤྱན་དྲངས་སྙིང་གར་བཙུད་
པ་རྣམས་ཞུ་ནས་བབ་པའི་ཐིག་ལེ་དེ་ཉིད་ནོར་བུའི་དབུས་སུ་བསྒོམ་པར་བཤད་དོ། །གཉིས་
པ་ལ་གཉིས། ཕྲ་མོ་བསྒོམ་པས་རླུང་ཐིམ་པའི་སྟོང་པ་རྣམས་སྐྱེ་ཚུལ་དང་། བྱང་
སེམས་ཐིམ་པའི་དབང་གིས་ཞུ་བདེ་སྐྱེ་ཚུལ་ལོ། །དང་པོ་ནི། འོག་སྒོའི་ཕྲ་མོ་བསྒོམས་
པས་རླུང་གཉིས་དྷུ་ཏིར་སྡུད་པའི་སྲོག་རྩོལ་དུ་འགྲོ་བ་གང་ལས་ཤེས་ཤེ་ན། སྤྱིར་བླ་
མེད་ཀྱི་རྒྱུད་སྡེ་རྣམས་ནས་རྫོགས་རིམ་ལས་དང་པོ་པས་རླུང་གཉིས་དྷཱ་ཏིར་སྡུད་པའི་
སྲོག་རྩོལ་བཤད་ལ། བྱེ་བྲག་ཏུ་རྒྱུད་ཕྱི་མ་ལས། འོག་སྒོར་ཕྲ་མོ་བསྒོམ་པའི་སྲོག་



164
གསང་འདུས་བསྐྱེད་རྫོགས།
རྩོལ་བཤད་པ་རྫོགས་རིམ་ལས་དང་པོ་པས་རླུང་གཉིས་དྷཱ་ཏཱིར་སྡུད་པའི་ཁུངས་སུ་མཛད་
ནས། ཞལ་ལུང་ལས། དབུགས་འགགས་སྟོང་པའི་ཡན་ལག་གོ །ཞེས་འོག་སྒོར་ཕྲ་
མོ་བསྒོམ་པས་རོ་རྐྱང་གི་རྒྱུ་བ་བཀག་ནས་དབུ་མའི་ནང་དུ་འཇུག་པར་བྱེད་པས་ན་སྲོག་
རྩོལ་ཞེས་སྲོག་རྩོལ་དང་སྲོག་འགོག་དོན་གཅིག་ཏུ་གསུངས་ཤིང་། དེ་བཞིན་གཤེགས་
པའི་རྡོ་རྗེས་ཀྱང་། འབྱུང་བ་ལྔའི་བདག་ཉིད་ཅན་སྲོག་རླུང་ཐུར་དུ་རྒྱུ་བར་བྱས་ནས།
ཡུངས་འབྲུའི་ཚད་ཙམ་ཅིག་བྱང་ཆུབ་ཀྱི་སེམས་ཀྱི་ཐིག་ལེ་འགྲིལ་བའི་ཚུལ་གྱིས་རྡོ་
རྗེའི་སྣའི་རྩེ་མོར་ཕབ་ནས། གོང་དུ་གསུངས་པའི་སོ་སོར་སྡུད་པ་དང༌། ཡན་ལག་
ལྔའི་བསམ་གཏན་གྱི་རིམ་པས་བསམ་པར་བྱའོ། །འདི་ཡང་ཐིག་ལེའི་སྦྱོར་བ་སྟེ། སྲོག་
རྣམས་ཕྱི་རོལ་ཏུ་འགྲོ་བ་བཟློག་པའི་དོན་དུ་དེའི་རྒྱུ་ཉིད་ཀྱིས་ན་གསང་བ་འདུས་པ་ཕྱི་
མའི་རྒྱུད་ལས་སྲོག་རྩོལ་ཞེས་བརྗོད་དོ། །འདི་ཡང་ཉེ་བར་མཚོན་པ་ཙམ་སྟེ་ལྟེ་བར་
ཕྲ་བའི་ཨཱ་ལི་ཀཱ་ལིའི་སྦྱོར་བའམ། ཐུགས་ལ་སོགས་པ་ལ་ཐིག་ལེ་ལ་སོགས་པའི་སྦྱོར་
བའི་བསམ་གཏན་གང་དེ་ཡང་སྲོག་འཐོན་པ་བཟློག་པའི་དོན་ཉིད་ཀྱིས་སྲོག་རྩོལ་ཞེས་
བརྗོད་དོ། །བྱེ་བྲག་ཏུ་བསམ་གཏན་འདི་ལྟ་བུའི་སྟོབས་ཀྱིས་རོ་མ་དང་རྐྱང་མ་དག་
གི་རྒྱུ་བ་ལས་ལོག་ནས་དབུ་མར་སྲོག་རླུང་གི་རྩོལ་བ་ནི་རབ་ཏུ་རྒྱུ་སྟེ། འདི་ཡང་སྲོག་
རྩོལ་ཞེས་བརྗོད་དོ། །ཞེས་འོག་སྒོའི་ཕྲ་མོ་བསྒོམས་པས་རོ་རྐྱང་ནས་སྣ་བུག་ཏུ་རྒྱུ་བའི་
རླུང་འབྱུང་འཇུག་བཀག་ནས་དབུ་མར་འཛུད་པས་སྲོག་རྩོལ་དུ་རྒྱུད་ཕྱིར་མར་གསུངས་
པ་ཕྱོགས་ཙམ་ཞིག་མཚོན་པའི་དབང་དུ་མཛད་ནས་ལྟེ་བའི་རྩ་འཁོར་གྱི་དྷུ་ཏིའི་ནང་
དུ་ཡི་གེ་བསྒོམ་པ་དང་། སྙིང་གའི་རྩ་འཁོར་གྱི་དྷ་ཏིའི་ནང་དུ་ཐིག་ལེ་བསྒོམས་པས་
ཀྱང་བྱེད་ལས་དེ་བྱེད་པའི་སྲོག་རྩོལ་དུ་བཤད་པ་འདི་ལུས་ཀྱི་རྩ་འཁོར་གང་ཡོད་ཀྱི་



165
གསང་འདུས་རྫོགས་རིམ།
ཐད་ཀྱི་གླུ་ཏཱིའི་ནང་དུ་དམིགས་པ་བསྒོམ་པར་གསུངས་པའི་རྫོགས་རིམ་ཐམས་ཅད་ལ་
ཡང་ཤེས་པར་བྱའོ། །དེ་ལྟར་ནོར་བུའི་དབུས་སམ་དྷ་ཏཱིའི་མར་སྣར་ཐིག་ལེ་ཁྱད་པར་
གསུམ་ལྡན་ལ་དམིགས་པ་གཏད་དེ་བསྒོམ་པས་དེར་སེམས་གནས་པ་འབྱུང་། དེའི་
ཚེ་རླུང་སེམས་འཇུག་པ་གཅིག་པའི་གནད་ཀྱིས་རླུང་དྷུ་ཏིར་ཞུགས་པ་དེ་འབྱུང་། ཞུགས་
རྗེས་སུ་གནས་པ་དེ་འབྱུང་། གནས་རྗེས་སུ་ཐིམ་པ་དེ་འབྱུང་། ཐིམ་པ་ན་རྟགས་ལྔ་
འཆར་བ་ནི། ཞལ་ལུང་ལས། དེ་ནས་གསང་བའི་ཐིག་ལེ་ཆེ། །རབ་ཏུ་ཕྲ་བ་གོང་
མ་བཞིན། །རང་སེམས་དལ་བུ་དལ་བུས་བཟུང་། །དངོས་པོ་མེད་པའི་གནས་སུ་འགྱུར།།
དེ་ཡང་བཟུང་བ་གོམས་པ་ཡིས། །ཕྱིན་ལོག་པ་ནི་རྣམ་པར་ལྡོག །སྨིག་རྒྱུ་ལྟ་བུ་སྣང་
བ་ནི། །རྟོགས་ནི་དང་པོར་ཤེས་པར་བྱ། །དེ་བཞིན་དུ་ནི་ཆུ་ལོག་པས། །དུ་བ་ལྟ་
བུར་འབྱུང་བ་ནི། །གཉིས་པ་ཡིན་པར་ཤེས་པར་བྱ། །མེ་ནི་རྣམ་པར་ལོག་གྱུར་པས།།
མཁའ་སྣང་འདྲ་བ་གསུམ་པ་འོ། །རླུང་ནི་དེ་བཞིན་ལོག་པས་ན། །མར་མེ་ལྟ་བུ་རབ་
སྣང་བ། །རྟོགས་ནི་བཞི་པར་ཤེས་པར་བྱ། །དེ་བཞིན་ཕྱིན་ལོག་རྣམ་པར་ཤེས། །ལོག་
པ་ཟབ་གསལ་གཉིས་མེད་ཀྱི། །དོན་འདྲ་སྤྲིན་མེད་ནམ་མཁའ་ལྟར། །གསལ་བ་རྟགས་
ནི་ལྔ་པ་འོ། །མཚན་མ་ལྔ་པོ་དེ་ཡིས་ནི། །མི་གནས་མྱང་ངན་འདས་འཐོབ་པས། །རྣལ་
འབྱོར་པས་ནི་འདི་ལ་འབད། །བཟུང་བ་ཡི་ནི་ཡན་ལག་གོ །ཞེས་གསུངས་པས་བསྟན།
དེ་ཡང་ནམ་མཁའ་སྤྲིན་མེད་ལྟར་སྣང་བའི་རྟགས་ནི་སྣང་མཆེད་ཐོབ་གསུམ་དང་དཔེའི་
འོད་གསལ་དང་བཅས་པ་སོ་སོར་མ་ཕྱེ་བའི་རྟགས་ཡིན་ལ། སོ་སོར་ཕྱེ་ན་སྟོང་པ་བཞི་
རིམ་གྱིས་འབྱུང་བའི་རྟགས་ཀྱང་གསུངས་པ་ཡིན་ནོ། །གཉིས་པ་ནི། ལྟེ་བ་དང་གསང་
གནས་ཀྱི་གཏུམ་མོ་སྦར་ཏེ་ཁམས་ཞུ་བའི་བདེ་བ་འབྱུང་བ་ལ་རླུང་དབུ་མའི་ནང་དུ་ཞུགས་



ངའདས་
གསང་འདུས་བསྐྱེད་རྫོགས། 166
པ་སོགས་མི་དགོས་ཏེ། དེ་ནི་ལམ་བསྒོམས་མ་བསྒོམ་གཉིས་ཀ་ལ་འབྱུང་བའི་ཕྱིར།
ལམ་བསྒོམ་པའི་སྟོབས་ཀྱིས་གཏུམ་མོ་སྦྱར་ཏེ་བྱང་སེམས་བཞུས་པའི་དགོས་པ་ནི། ལྷན་
སྐྱེས་ཀྱི་བདེ་ཆེན་བསྐྱེད་པའི་ཆེད་ཡིན་ལ། དེ་མཚན་ཉིད་ཚང་བ་བསྐྱེད་པ་ལ། སྤྱིར་
སྤྱི་བོ་ནས་བྱང་སེམས་ཞུ་བ་ལྟེ་བ་མན་ཆད་དུ་སླེབ་པ་གཅིག་དང་། ཁྱད་པར་དུ་ནོར་
བུའི་རྩེར་སླེབ་པ་རེ་ཞིག་འཕོ་མེད་དུ་འཛིན་ནུས་པ་གཅིག་དགོས་པ་ཡིན་ཏེ། དེ་མེད་
ན་རིམ་པ་གཉིས་གང་གི་ཡང་ལྷན་སྐྱེས་མཚན་ཉིད་ཚང་བ་བསྐྱེད་མི་ནུས་པའི་ཕྱིར།
རྫོགས་རིམ་པའི་ལྷན་སྐྱེས་བདེ་ཆེན་དུ་འཇོག་པ་ནི་རླུང་དབུ་མར་ཞུགས་གནས་ཐིམ་གསུམ་
བྱས་པའི་དབང་གིས་སྤྱི་བོ་ནས་བྱང་སེམས་ཞུ་བ་གཅིག་དགོས་ལ། དེ་ལ་ནོར་བུའི་
རྩེར་བཟུང་ཡང་ལྷན་སྐྱེས་མཚན་ཉིད་ཚང་བ་མ་སྐྱེས་བར་དུ་ཕྱིར་མི་འཕོ་སྟེ། དེའི་
ཚེ་བྱང་སེམས་སྤྱི་བོ་ནས་ཞུ་བ་ན་རིམ་གྱིས་རིམ་གྱིས་རླུང་གིས་གཡོ་བ་ཇེ་ཞན་ཇེ་ཞན་
དུ་སོང་ནས་ནོར་བུའི་རྩེར་སླེབ་པ་ན་བྱང་སེམས་ཕྱི་རོལ་ཏུ་སྐྱོད་བྱེད་ཀྱི་ལས་རླུང་གི་
འཇུག་པ་ཞི་བར་འགྱུར་བའི་ཕྱིར་རོ། །རླུང་དབུ་མའི་ནང་དུ་ཐིམ་པའི་དབང་གིས་འབྱུང་
བ་མ་ཡིན་པར་རྫོགས་རིམ་པས་ཕྲ་མོ་ལ་སོགས་པ་བསྒོམ་པའི་མཐུས་བྱང་སེམས་ཞུ་
བ་ལ་ནི་ནོར་བུའི་རྩེར་སླེབ་པ་རེ་ཞིག་འཕོ་མེད་དུ་འཛིན་མི་ནུས་པས་དེ་མ་ཐག་ལྡོག་
དགོས་ལ། །ལྡོག་པའི་མཐོ་དམན་གྱི་མཚམས་ཀྱང་ཤེས་དགོས། ཞུ་བ་ཤས་ཆུང་ན་
ལོག་པ་ཙམ་གྱིས་ཆོག་ཀྱང་ཤས་ཆེ་ན་འགྲེམ་དགོས་པས་དེའི་ཚུལ་ཡང་ཤེས་པར་བྱའོ།།
འོ་ན་བྱང་སེམས་ཞུ་བ་གནས་གང་དུ་སླེབ་པ་ན་ཡས་བབ་དང་མས་བརྟན་གྱི་དགའ་བ་
བཞི་འབྱུང་བ་ཡིན་ཞེ་ན། དེ་ལ་བྱང་སེམས་ཞུ་བ་སྤྱི་བོ་ནས་མགྲིན་པར་སླེབ་པ་ན་དགའ་
བ་དང༌། མགྲིན་པ་ནས་སྙིང་གར་སླེབ་པ་ན་མཆོག་དགའ་དང་། སྙིང་ག་ནས་ལྟེ་



_167
གསང་འདུས་རྫོགས་རིམ།
བར་སླེབ་པ་ན་བྲལ་དགའ་འམ་ཁྱད་དགའ་དང་། ལྟེ་བ་ནས་ནོར་བུའི་རྩེར་སླེབ་པ་ན་
ལྷན་སྐྱེས་ཀྱི་དགའ་བ་འབྱུང་བ་ཡིན་ཏེ། རྡོ་རྗེ་འཕྲེང་བ་ལས། དེ་རྗེས་ལུགས་འབྱུང་
བཤད་བྱ་སྟེ། །བདེ་ཆེན་འཁོར་ལོ་སྤྱི་བོ་ལ། །དེ་ནི་དགའ་བར་བཤད་པ་ཡིན། །ལོངས་
སྤྱོད་འཁོར་ལོ་མཆོག་དགའ་དང་། །བྲལ་དགའ་ཆོས་ཀྱི་འཁོར་ལོར་གནས། །སྤྲུལ་
པའི་འཁོར་ལོར་ལྷན་ཅིག་སྐྱེས། །དགའ་བ་ཉམས་སུ་མྱོང་བར་བྱེད། །ཅེས་གསུངས།
དེ་ལྟར་བྱང་སེམས་སྤྱི་བོ་ནས་ཞུ་བ་ནོར་བུའི་རྩེར་སླེབ་པ་དེ་དྷཱ་ཏིའི་ལམ་ནས་མར་འོངས་
པ་ཇི་ལྟ་བ་བཞིན་དུ་མཉམ་གཞག་ལས་ལྡང་བའི་ཚེ་སྤྱི་བོའི་བར་ཟློག་དགོས་པ་ཡིན་ཏེ།
དེ་ལས་ཟློག་ན་མཉམ་གཞག་ལས་ལངས་པའི་ཚེ་བྱང་སེམས་ཕྱི་རོལ་ཏུ་འཕོ་སྲིད་པ་
དང་། མ་འཕོས་ཀྱང་གར་སོང་ཆ་མེད་དུ་འགྲོ་བ་དང་ལུས་ཀྱི་སྨད་རྣམས་སུ་གྲམ་ནས་
འགྲོ་བ་སོགས་ཀྱི་སྐྱོན་ཡོད་པའི་ཕྱིར། དེ་ཡང་དང་པོར་རང་གར་མི་ཟློག་པས་རྣལ་
འབྱོར་པའི་རྩོལ་བས་ཟློག་དགོས་པ་ཡིན་ཏེ། དེ་ཉིད་ལས། རླུང་གི་དེ་ཉིད་སྔོན་སོང་
ནས། །དེ་ཉིད་སྟེང་དུ་རྒྱུ་བ་ནི། །རྣལ་འབྱོར་པས་ནི་སྒྲུབ་པར་བྱེད། །ཅེས་གསུངས།
དེ་ཡང་བྱང་སེམས་ནོར་བུའི་རྩེ་ནས་ལྟེ་བར་སླེབ་པ་ན་དགའ་བོ་དང་། ལྟེ་བ་ནས་སྙིང་
གར་སླེབ་པ་ན་མཆོག་དགའ་དང་། སྙིང་ག་ནས་མགྲིན་པར་སླེབ་པ་ན་ཁྱད་པར་གྱི་
དགའ་བ་དང་། མགྲིན་པ་ནས་སྤྱི་བོར་སླེབ་པ་ན་ལྷན་ཅིག་སྐྱེས་པའི་དགའ་བ་འབྱུང་
སྟེ། དེ་ཉིད་ལས། སྤྲུལ་པའི་འཁོར་ལོ་དགའ་བ་དང༌། །མཆོག་དགའ་ཆོས་ཀྱི་འཁོར་
ལོར་གནས། །ལོངས་སྤྱོད་བྲལ་བའི་དགའ་བ་དང་། །ལྷན་ཅིག་སྐྱེས་དང་བདེ་བ་ཆེ།།
ལུགས་ལྡོག་རིམ་པ་ཞེས་ནི་གསུངས། །ཞེས་བཤད། དེ་ལྟ་བུའི་ཡར་མར་དུ་བྱང་སེམས་
འབབ་པའི་དགའ་བ་དེ་ལ་དགའ་བ་བཅུ་དྲུག་དང་། གཅུ་གཉིས་སུ་འགྱུར་ཚུལ་ནི། བྱང་



གསང་འདུས་བསྐྱེད་རྫོགས། ༡༨༢
སེམས་ཡར་མར་དུ་འབབ་པ་ན་ཁྲག་དང་བཅས་པར་འབབ་ལ། དེ་ཡང་ནང་གི་བྱང་
སེམས་དཀར་པོ་འབབ་པའི་བདེ་བའི་ལྡོག་ཆ་ནས་བཅུ་དྲུག་དང་། དམར་པོ་འབབ་པའི་
བདེ་བའི་ལྡོག་ཆ་ནས་བཅུ་གཉིས་སུ་བཞག་ལ། དེའི་དང་པོ་ནི་སྤྱི་བོ་ནས་མགྲིན་པའི་
བར་ལ་ཆ་མཉམ་བཞིར་ཕྱེ་ནས་ཆ་མཉམ་དང་པོར་བྱང་སེམས་དཀར་པོ་སླེབ་པ་ན་
དགའ་བའི་དགའ་བ་དང་། གཉིས་པར་སླེབ་པ་ན་དགའ་བའི་མཆོག་དགའ་དང་། གསུམ་
པར་སླེབ་པ་ན་དགའ་བའི་ཁྱད་དགའ་དང་། བཞི་པར་སླེབ་པ་ན་དགའ་བའི་ལྷན་ཅིག་
སྐྱེས་དགའ་མྱོང་བར་འཇོག །དེས་མཚོན་ནས་འོག་མ་གསུམ་ལའང་ཤེས་པར་བྱའོ།།
གཉིས་པའི་འཇོག་ཚུལ་ནི་སྤྱི་བོ་ནས་མགྲིན་པའི་བར་ལ་ཆ་མཉམ་གསུམ་དུ་ཕྱེ་ནས། ཆ་
མཉམ་དང་པོར་བྱང་སེམས་དམར་པོས་སླེབ་པ་ན་དགའ་བ་ཆུང་ངུ་དང་། གཉིས་པར་
སླེབ་པ་ན་དགའ་བ་འབྲིང་དང་། གསུམ་པར་སླེབ་པ་ན་དགའ་བ་ཆེན་པོ་མྱོང་བར་འཇོག།
དེས་མཚོན་ནས་འོག་མ་གསུམ་ལ་ཡང་ཤེས་པར་བྱའོ། །དེ་ལྟར་ཡང་ཕྱག་ཆེན་ཐིག་
ལེ་ལས། རི་བོང་མཚན་མའི་ཆ་འདི་རྣམས། །དགའ་བའི་ཐིག་ལེ་བཅུ་དྲུག་སྟེ། །ཨཱ་
ལིའི་ངོ་བོར་ཤེས་པར་བྱ། །འཁོར་ལོ་བཞི་རུ་རིམ་པ་ལས། །ཇི་སྐད་བཤད་རྣམས་
དེ་ལྟ་ནའང་། །ཉི་མའི་བཅུ་གཉིས་རྣམས་སུ་བཤད། །ཅེས་གསུངས། མས་བརྟན་
གྱི་དགའ་བ་བཞི་ཀ་ལྷན་སྐྱེས་ལ། ཆུང་ངུ་འབྲིང་ཆེན་པོ་ཆེན་པོའི་ཆེན་པོ་དང་བཞིར་
ཕྱེ་བར་མན་ངག་སྙེ་མར་གསུངས་ལ། དེ་ནི་ལེགས་པ་ཡིན་ཏེ། འོད་གསལ་གྱི་མཉམ་
གཞག་ལས་མ་ལངས་པར་མས་བརྟན་གྱི་དགའ་བ་བཞི་དྲངས་པའི་ཕྱིར་རོ། །དེ་ལྟར་
ན་ཡས་བབས་དང་མས་བརྟན་གྱི་དགའ་བ་བཞི་སྐྱེས་པའི་ཚེ། སྤྱིར་དགའ་བ་བཞི་ཀ་
དང་ཁྱད་པར་ལྷན་སྐྱེས་ཀྱི་དུས་སུ་བདེ་སྟོང་སྦྱར་ནས་བསྒོམ་པར་བྱའོ། །བསྒོམ་ཚུལ་



169
གསང་འདུས་རྫོགས་རིམ།
ཡང་རླུང་དྷུ་ཏིར་ཞུགས་གནས་ཐིམ་གསུམ་བྱས་པ་ལས་དྷ་ཏཱིའི་ནང་གི་གཏུམ་མོ་ཁྱད་
པར་ཅན་འབར་བའི་དྲོད་ཀྱིས་བྱང་སེམས་དཀར་དམར་ཞུ་བ་བབས་པ་ལས་དྷུ་ཏཱིའི་ནང་
དུ་རེག་བྱ་ཁྱད་པར་ཅན་ཅིག་སྐྱེས་རེག་བྱ་དེས་གཟུང་དོན་དང་དྷ་ཏཱིའི་ནང་གི་ལུས་དབང་
ཁྱད་པར་ཅན་གྱིས་བདག་རྐྱེན་བྱས་པ་ལས་དབང་ཤེས་འཁོར་གྱི་ཚོར་བ་བདེ་བ་སྐྱེ། དེས་
དེ་མ་ཐག་རྐྱེན་བྱས་པ་ལས་ཡིད་ཤེས་འཁོར་གྱི་ཚོར་བ་བདེ་བ་སྐྱེ་ཞིང་དེས་སྟོང་ཉིད་
རྟོགས་པའི་བདེ་སྟོང་དབྱེར་མེད་བསྒོམ་པ་ཡིན་ནོ། །འོ་ན་རླུང་དབུ་མའི་ནང་དུ་ཞུགས་
གནས་ཐིམ་གསུམ་བྱས་པའི་སྐབས་འདིའི་དགའ་བཞི་འདྲེན་པ་ལ། དྷཱ་ཏཱིའི་ནང་དུ་
དམིགས་པ་གཏད་ནས་ངེས་པར་བསྒོམ་དགོས་སམ་སྙམ་ན་དེ་མི་དགོས་ཏེ། རླུང་འདུ་
སླ་བའི་གང་ཟག་གི་རིགས་འགའ་ཞིག་ལ། བསྐྱེད་རིམ་གྱི་ཕྲ་ཐིག་བསྒོམས་པ་ལ་བརྟེན་
ནས་ཀྱང་རླུང་དྷུ་ཏིར་ཞུགས་གནས་ཐིམ་གསུམ་བྱས་པ་ལས་བྱུང་བའི་དགའ་བཞི་སྐྱེ་
བ་ཡོད་པའི་ཕྱིར་རོ། །དེས་ན་དེ་ལྟ་བུའི་ཕྲ་ཐིག་བསྒོམ་པ་བསྐྱེད་རིམ་ཡིན་ཀྱང་དེ་ལ་
བརྟེན་ནས་རླུང་དྷུ་ཏིར་ཞུགས་གནས་ཐིམ་གསུམ་བྱས་པ་ལས་བྱུང་བའི་དགའ་བཞི་ནི་
རྫོགས་རིམ་གྱི་ལམ་ཉིད་དུ་གསུངས་སོ། །གལ་ཏེ་འོག་སྒོར་ཕྲ་མོ་བསྒོམ་པ་ལ་དགའ་
བཞི་དང་སྟོང་བཞི་འབྱུང་ཚུལ་བཤད་པ་ལྟར་ཡིན་མོད། བཞི་ཚན་གཉིས་པོ་སྔ་ཕྱི་
ཇི་ལྟར་འབྱུང་བ་ཡིན་ཞེ་ན། འདི་ལ་འདུས་པའི་རྩ་བཤད་འཕགས་སྐོར་ལྔའི་གཞུང་
ནས་དགའ་བ་བཞི་སྟོང་པ་བཞིར་བཤད་པ་མ་བྱུང་ཞིང་། ཡབ་སྲས་ལྔས་བྱང་སེམས་
ཞུ་བ་གནས་འདིར་སླེབ་པ་ན་དགའ་བ་བཞིའམ་སྟོང་པ་བཞི་འདི་སྐྱེ་མ་གསུངས་པར་
རླུང་ཐིམ་པ་ལས་སྣང་བ་དང་། སེམས་ཐིམ་པས་མཆེད་པ་སོགས་སྐྱེ་བར་བཤད་པ་
ཙམ་ཡིན་ལ། ཕྱག་ཆེན་ཐིག་ལེ་ལས་ནི། གང་ཕྱིར་དགའ་བ་དེར་སྣང་བ། །སྣང་



གསང་འདུས་བསྐྱེད་རྫོགས། 170
བ་མཆེད་པ་མཆོག་ཏུ་བཤད། །ཁྱད་དགའ་ཉེ་བར་ཐོབ་པར་ཤེས། །ལྷན་ཅིག་སྐྱེས་
ཏེ་འོད་གསལ་བ་འོ། །ཞེས་དགའ་བ་བཞི་སྟོང་པ་བཞིར་བཤད། དེའི་ཚུལ་ལ་རང་
ལུགས་ཀྱི་མཁས་པ་ཁ་ཅིག །རླུང་ཐིམ་སླ་ཞིང་བྱང་སེམས་འཇུ་དཀའ་བའི་སྐབས་འདིར་
ཕྲ་ཐིག་བསྒོམ་པའི་རྣལ་འབྱོར་པ་འགའ་ཞིག་ལ། སྤྱི་བོ་ནས་མགྲིན་པའི་བར་སོགས་
གནས་བཞིར་དགའ་བ་བཞི་དང་སྟོང་པ་བཞི་རིམ་པ་བཞིན་དུས་མཉམ་ངོ་བོ་གཅིག་ཏུ་
འབྱུང་བར་བཞེད། ཡང་རང་ལུགས་ཀྱི་མཁས་པ་ཁ་ཅིག །ལྟེ་བ་མན་ཆད་ཀྱི་བྱང་
སེམས་བབས་པའི་དབང་དུ་བྱས་ནས་ལྟེ་བ་རྡོ་རྗེའི་རྩ་བ་དང་། དེ་ནས་རྡོ་རྗེའི་མགྲིན་
པ་དང་། དེ་ནས་ནོར་བུའི་དབུས་དང་། དེ་ནས་ནོར་བུའི་རྩེ་མོའི་བར་གྱི་གནས་རྣམས་
སུ་དགའ་བ་བཞི་དང་སྟོང་པ་བཞི་དུས་མཉམ་ངོ་བོ་གཅིག་ཏུ་འབྱུང་བ་ཡིན་ཏེ། ཐུབ་
པ་དཔལ་གྱིས་གནས་དེ་རྣམས་སུ་བྱང་སེམས་སླེབ་པ་ན་སྟོང་བཞི་འཆར་བར་བཤད་
ཅིང་། རྡོ་རྗེ་འཕྲེང་བར་དགའ་བཞི་འབྱུང་བར་བཤད་པས་སོ། །ཞེས་གསུངས། རང་
གི་ལུགས་ནི། གནས་དེ་རྣམས་སུ་ལྷན་སྐྱེས་ཉིད་ལས་ཕྱེ་བ་བཞི་དང་སྟོང་པ་བཞི་རིམ་
པ་བཞིན་དུས་མཉམ་ངོ་བོ་གཅིག་ཏུ་འབྱུང་བར་བྱས་ན་གོང་དུ་བཀོད་པའི་ཕྱག་ཆེན་
ཐིག་ལེའི་ལུང་དང་། རྡོ་རྗེ་འཕྲེང་བའི་ལུང་དང་། ཐུབ་པ་དཔལ་གྱི་ལུང་ལ་སོགས་
པ་ཐམས་ཅད་ལེགས་པར་དྲངས་པར་འགྱུར་ཞིང་། ཡས་བབས་ཀྱིདགའ་བ་བཅུ་དྲུག་
འབྱུང་བའི་ཚུལ་དང་ཡང་མཐུན་པར་འགྱུར་རོ། །གསུམ་པ་སྐྱེས་པའི་ཚེ་མཉམ་རྗེས་
སུ་སྐྱོང་ཚུལ་ནི། མཉམ་གཞག་ཏུ་ལྷན་སྐྱེས་ཀྱི་བདེ་བ་དང་སྟོང་ཉིད་གཉིས་ཡུལ་ཡུལ་
ཅན་དུ་ངོ་བོ་དབྱེར་མེད་དུ་སྦྱོར་བའམ། ཡང་ན་དེ་དང་སྟོང་ཉིད་རྟོགས་པའི་བློ་གཉིས་
གྲུབ་བདེ་ངོ་བོ་དབྱེར་མེད་དུ་སྦྱར་ནས་བསྒོམ་ཞིང་། དེ་ལས་ལངས་པའི་རྗེས་ཐོབ་



171.
གསང་འདུས་རྫོགས་རིམ།
ཏུ་གང་སྣང་སྟོང་པ་སྟོང་པ་བདེ་བ་བདེ་བ་ལྷ་སྐུའི་རྣམ་རོལ་དུ་འཆར་བ་ལ་སློབ་པར་
བྱ་བ་ཡིན་ནོ། །དོན་དེ་རྣམས་ལ་དགོངས་ནས་ས་ར་ཧས། གཉིས་སུ་མི་བྱ་གཅིག་ཏུ་
བྱ་བ་སྟེ། །རིགས་ལ་བྱེ་བྲག་དག་ཏུ་མ་འབྱེད་པར། །ཁམས་གསུམ་མ་ལུས་འདི་
དག་ཐམས་ཅད་ནི། །འདོད་ཆགས་ཆེན་པོ་གཅིག་ཏུ་ཁ་དོག་བསྒྱུར་ཅིག་དང་། །དེར་
ནི་ཐོག་མ་བར་མཐའ་མེད། །སྲིད་མིན་མྱ་ངན་འདས་པ་མིན། །བདེ་བ་ཆེན་པོ་མཆོག་
འདི་ལ། །བདག་དང་གཞན་དུ་ཡོད་པ་མིན། །མདུན་དང་རྒྱབ་དང་ཕྱོགས་བཅུ་རུ།།
གང་གང་མཐོང་བ་དེ་དེ་ཉིད། །དེ་རིང་ཉིད་དུ་མགོན་པོ་ད་ལྟ་འཁྲུལ་པ་ཆད། །ད་
ནི་སུ་ལའང་དྲི་བར་མི་བྱ་འོ། །ཞེས་གསུངས། གཉིས་པ་ངག་དབེན་གསུང་རྡོ་རྗེའི་
ཏིང་ངེ་འཛིན་བཤད་པ་ལ་དྲུག །ལུས་དབེན་དང་ངག་དབེན་གྱི་གོ་རིམ་ངེས་ཚུལ། ངག་
དབེན་བསྐྱེད་རིམ་གྱི་ལམ་དུ་འདོད་པ་དགག །ངག་དབེན་གྱི་ཤེས་བྱ་རླུང་གི་དེ་ཉིད།
ངག་དབེན་གྱི་ཤེས་བྱ་སྔགས་ཀྱི་དེ་ཉིད། ངག་དབེན་སྲོག་རྩོལ་གྱི་ཡན་ལག་ཏུ་འགྱུར་
ཚུལ། ངག་དབེན་ཇི་ལྟར་ཉམས་སུ་ལེན་ཚུལ་ལོ། །དང་པོ་ནི། ངག་དབེན་གསུང་
རྡོ་རྗེའི་ཏིང་ངེ་འཛིན་གྱི་སྔོན་དུ་ལུས་དབེན་སྐུ་རྡོ་རྗེའི་ཏིང་ངེ་འཛིན་འགྲོ་དགོས་པ་ཡིན་
ཏེ༑ ངག་དབེན་རྡོ་རྗེའི་བཟླས་པ་ནི་རྫོགས་རིམ་པའི་ཐུན་མོང་མ་ཡིན་པའི་བཟླས་པ་
ཡིན་པས། དེ་གང་གིས་ཟློ་བའི་རྟེན་རྫོགས་རིམ་པའི་རྡོ་རྗེའི་སྐུ་གཅིག་མེད་ན། བཟླས་
པ་དེའི་ནུས་པ་ཇི་ལྟ་བ་བཞིན་མི་འགྲུབ་པའི་ཕྱིར་རོ། །འོ་ན་ལུས་དབེན་གྱི་སྐབས་སུ་
རྫོགས་རིམ་རྡོ་རྗེའི་སྐུ་ཇི་ལྟར་ཡོད་ན་ཡེ་ཤེས་ཀྱི་སྐུ་མཚན་ཉིད་པ་ལ་རྡོ་རྗེའི་སྐུར་བྱས་
པའི་སྒྱུ་མའི་སྐུ་དང་། རིགས་འདྲ་རྒྱུན་མི་འཆད་པའི་རྡོ་རྗེའི་སྐུ་གཉིས་མེད་ཀྱང་རླུང་
དབུ་མའི་ནང་དུ་ཞུགས་གནས་ཐིམ་གསུམ་བྱས་པ་ལས་བྱུང་བའི་བདེ་སྟོང་དབྱེར་མེད་



172
གསང་འདུས་བསྐྱེད་རྫོགས། །
ཀྱི་གཟུང་རྣམ་གསང་ཆེན་རྡོ་རྗེ་འཆང་ཡབ་ཡུམ་གྱི་རྣམ་པར་ཤར་བ་ཡོད་ལ། དེ་ལ་
བདེ་སྟོང་དབྱེར་མེད་པའི་རྡོ་རྗེའི་དོན་ཚང་བས་རྟེན་དེ་ལ་གནས་ནས་ཟློ་བར་བྱེད་པ་
ཡིན་ནོ། །གཞན་ཡང་རླུང་ཐམས་ཅད་འདུ་བའི་གནས་མཆོག་ཏུ་གྱུར་པ་སྙིང་གའི་རྒྱུ་
ཏཱིའི་ནང་དུ་རླུང་ཞུགས་གནས་ཐིམ་གསུམ་བྱས་པ་ལས་བྱུང་བའི་བདེ་སྟོང་དབྱེར་མེད་
ཀྱི་ཉམས་མྱོང་གི་རྟོགས་པ་བསྐྱེད་པ་ལ། ཛཱ་ཏཱིའི་མར་སྣ་ལ་སོགས་པའི་ལུས་ཀྱི་གནས་
གཞན་དུ་གནད་དུ་བསྣུན་པ་ལས་རླུང་དབུ་མར་ཞུགས་གནས་ཐིམ་གསུམ་བྱས་པའི་བདེ་
སྟོང་དབྱེར་མེད་ཀྱི་ཉམས་མྱོང་གི་རྟོགས་པ་སྐྱེ་བ་ཞིག་སྔོན་དུ་སོང་ན། དེ་སྐྱེ་སླ་ལ་
སྔོན་དུ་མ་སོང་ན་སྐྱེ་དཀའ་བའི་རྒྱུ་མཚན་གྱིས་ཀྱང་གོ་རིམ་དེ་ལྟར་ངེས་སོ། །གཉིས་
པ་ནི། སློབ་དཔོན་ཨ་བྷྱ་ཀ་ར་ནི་སྤྱོད་བཏུས་ལས་ངག་དབེན་གསུང་རྡོ་རྗེའི་རྣལ་འབྱོར་
ལ་གནས་ནས་བསྐྱེད་པའི་རིམ་པ་ལས་འདས་ནས་སེམས་ཀྱི་དམིགས་པ་རྗེས་སུ་ལ་ཞེས་
པའི་ལུང་གིས་ངག་དབེན་གྱི་སྐབས་སུ་བསྐྱེད་རིམ་ལས་མ་འདས་པས། དེ་ལས་འདས་
ནས་སེམས་དབེན་ལ་སློབ་པ་བསྟན་པར་བསམས་ནས་ངག་དབེན་བསྐྱེད་རིམ་དུ་བཞེད་
ཅིང་། སྤྱོད་བཏུས་ལས། ངག་དབེན་བསྐྱེད་རིམ་གྱི་ཡུལ་མ་ཡིན་པར་གསུངས་པ་
ཡང་ལྷ་རིམ་ཅན་དུ་བསྐྱེད་པའི་བསྐྱེད་རིམ་པའི་ཡུལ་མ་ཡིན་པའི་དབང་དུ་མཛད་ཀྱི་
ལྷ་ཅིག་ཅར་དུ་བསྐྱེད་པའི་བསྐྱེད་རིམ་གྱི་ཡུལ་ཡིན་ནོ། །ཞེས་གསུངས། དེ་ནི་མི་
འཐད་དེ། ལུང་དེས་ངག་དབེན་བསྐྱེད་རིམ་ལས་འདས་པར་བསྟན་གྱི། སེམས་དབེན་
བསྐྱེད་རིམ་ལས་འདས་པར་མ་བསྟན་ཅིང་། སྤྱོད་བཏུས་སུ། རིན་ཆེན་ཆེན་པོ་ཁ་
དོག་ལྔ། ཞེས་པའི་ངེས་དོན་རྫོགས་རིམ་གྱི་ཆ་རྡོར་བཟླས་ལ་བཤད་པ་དང་། རིམ་
༡༽ རིམ་ལྔ་གསལ་སྒྲོན་ ༡༠༨ ན་ ལས། སེམས་ཀྱི་དབེན་པ་རྗེས་སུ་བཙལ་



173
གསང་འདུས་རྫོགས་རིམ།
ལྔར་བསྐྱེད་རིམ་ལ་གནས་ཟིན་པའི་འོག་ཏུ་རྫོགས་རིམ་འདོད་པ་ལ་རྡོ་རྗེའི་བཟླས་པ་སོགས་
རིམ་པ་ལྔ་བཤད་པར་གསུངས་པ་སོགས་ཀྱིས་གནོད་ལ། ལྷ་རིམ་གྱིས་བསྐྱེད་པ་དང་
ཅིག་ཅར་དུ་བསྐྱེད་པའི་བསྐྱེད་རིམ་པ་གཉིས་ཀྱི་ཡུལ་ཡིན་མིན་ཀྱང་ཀུན་ནས་མཚུངས་
པའི་ཕྱིར་རོ། །ངག་དབེན་དང་བསྐྱེད་རིམ་གཉིས་ཀ་ས་བརྒྱད་པ་ལ་བཞག་པས་དེ་བསྐྱེད་
རིམ་གྱི་ལམ་དུ་བྱའོ་སྙམ་དུ་ཡང་མི་རུང་སྟེ། ས་བརྒྱད་པ་ལ་སྔ་ཕྱིའི་རིམ་པ་མང་པོ་
ཡོད་པས་འཇོག་ས་གཅིག་ཁོ་ནར་བྱ་མི་དགོས་པས་སོ། །གསུམ་པ་ལ་བདུན། རླུང་
སྔགས་རྡོར་བཟླས་གསུམ་ལ་རིམ་གྱིས་བསླབ་པའི་དོན། རླུང་གི་དེ་ཉིད་ཤེས་པའི་ཕན་
ཡོན་དང་མ་ཤེས་པའི་ཉེས་དམིགས། རླུང་གི་རབ་དབྱེ། ཕྱེ་བ་སོ་སོའི་དོན་བཤད་
པ༑ རླུང་རྣམས་ཇི་ལྟར་འཕོ་བའི་ཚུལ། རླུང་རྣམས་ཀྱི་བྱེད་ལས། དེ་ལ་བརྟེན་ནས་
ཉམས་ལེན་གྱི་གནད་ཤེས་ཚུལ་ལོ། །དང་པོ་ནི། རིམ་ལྔར། རླུང་གི་དེ་ཉིད་རིམ་
གྱིས་ནི། །སྔགས་ཀྱི་དེ་ཉིད་ཡང་དག་འཇུག །སྔགས་ཀྱི་བསྐྱེད་པ་རྟོགས་ནས་ནི། །རྡོ་
རྗེ་བཟླས་པ་ལ་ནི་སློབ། །ཅེས་རླུང་སྔགས་རྡོར་བཟླས་གསུམ་ལ་རིམ་གྱིས་སློབ་པར་
གསུངས་པ་ནི་རྗེ་འགོས་ཀྱི་བཞེད་པ་ལྟར་ཐོག་མར་རླུང་གི་དེ་ཉིད་ཤེས་པར་བྱས། དེ་
ནས་སྔགས་ཀྱི་དེ་ཉིད་ཤེས་པར་བྱས་ལ། རླུང་སྔགས་གཉིས་ཐོས་བསམ་གྱིས་ལེགས་
པར་ཤེས་པ་ན་དེའི་འོག་ཏུ་རླུང་སྔགས་དབྱེར་མེད་དུ་སྦྱོར་བའི་རྡོ་རྗེའི་བཟླས་པ་བྱེད་
པའོ། །གཉིས་པ་ནི། རྡོ་རྗེ་འཕྲེང་བར། དེ་ནས་རླུང་གི་དེ་ཉིད་མཆོག །དོན་དམ་པ་
ནི་བཤད་ཀྱིས་ཉོན། །རྣལ་འབྱོར་པས་ནི་རླུང་བསྒོམ་ན། །མྱུར་དུ་དངོས་གྲུབ་ཐོབ་
པར་འགྱུར། །ཞེས་རླུང་གི་དེ་ཉིད་ཤེས་པའི་ཕན་ཡོན་དང་། སྡོམ་འབྱུང་ལས། རླུང་
གི་རྣལ་འབྱོར་མི་ཤེས་དང་། །གང་ཞིག་ཤེས་ཀྱང་མི་བསྒོམ་པ། །དེ་ནི་སྡུག་བསྔལ་



འ
!
-
- -
-
-
་ཀ
，
གསང་འདུས་བསྐྱེད་རྫོགས། 174
སྣ་ཚོགས་ཀྱིས། །ཉེར་འཚེ་འཁོར་བའི་སྲིན་བུར་འགྱུར། །ཞེས་རླུང་གི་དེ་ཉིད་མ་
ཤེས་པའི་ཉེས་དམིགས་གསུངས་སོ། །གསུམ་པ་ནི། མཉམ་སྦྱོར་དང་ཡེ་ཤེས་རྡོ་རྗེ་
ཀུན་ལས་བཏུས་ལས། རླུང་བཅུ་ལ། ཀོ་ཊ་ཁྱ། ཀོ་ཊ་ཝ། ཀོ་ཊ། ཀོ་ཊ་ཝས་ཙ།
ཀོ་ཊ་ར་ག་ཞེས་པ་དང་། ཡང་ཀོ་ལ་ཁྱ། ཀོ་ལ་ཝ། ཀོ་ལ། ཀོ་ལ་ཝས་ཙ། ཀོ་ལ་
ཏ་ཐཱ་”ཞེས་སྒྲ་ཇི་བཞིན་པ་མ་ཡིན་པ་བཅུས་བསྟན་པ་དང་། རྡོ་རྗེ་སྒོ་ཞེས་བྱ་བའི་རྒྱུད་
ལས། རླུང་བཅུ་ལ། སྲོག་འཛིན། ཐུར་སེལ། མཉམ་གནས། གྱེན་རྒྱུ། ཁྱབ་བྱེད།
རྒྱུ་བ། རྣམ་པར་རྒྱུ་བ། ཡང་དག་པར་རྒྱུ་བ། རབ་ཏུ་རྒྱུ་བ། ངེས་པར་རྒྱུ་བ་ཞེས་སྒྲ་
ཇི་བཞིན་པ་བཅུ་གསུངས། བཤད་རྒྱུད་རྡོ་རྗེ་འཕྲེང་བ་དང་དགོངས་པ་ལུང་སྟོན་གཉིས་
ལས་སྔ་མ་ལྔ་སྔར་དང་འདྲ་བ་ལས། ཕྱི་མ་ལྔ་ལ། ཀླུ་དང་རུས་སྦལ་རྩངས་པ་དང་།།
ལྷས་བྱིན་དང་ནི་གཞུ་ལས་རྒྱལ། །ཞེས་གསུངས། ལྔ་ཚན་གཉིས་ལ་རྩ་བ་དང་ཡན་
ལག་གི་རླུང་གི་ཐ་སྙད་ནི་རྩ་བཤད་ཀྱི་རྒྱུད་དང་། འཕགས་སྐོར་གཞན་ལས་མི་གསལ་
ཡང་སྒྲ་དབྱངས་བཅུ་གཅིག་པས་མཛད་དོ། །བཞི་པ་ལ་གསུམ། རྩ་བའི་རླུང་གི་དོན་
བཤད་པ། ཡན་ལག་གི་རླུང་གི་དོན་བཤད་པ། རླུང་གཉིས་ཐུན་མོང་བའི་དོན་བཤད་
པའོ། །དང་པོ་ནི། རྡོ་རྗེ་འཕྲེང་བ་ལས། སྲོག་གི་རླུང་ནི་སྙིང་གར་གནས། །མི་
བསྐྱོད་བྱེ་བྲག་རིགས་ལས་སྐྱེས། །འདོམས་ན་གནས་པའི་ཐུར་སེལ་ནི། །རིན་ཆེན་
འབྱུང་ལྡན་བྱེ་བྲག་སྐྱེ། །སྟོད་དུ་རྒྱུ་བ་ལྐོག་མར་གནས། །འོད་དཔག་མེད་ཀྱི་རང་
བཞིན་ནོ། །མཉམ་གནས་ལྟེ་བའི་པདྨར་གནས། །དོན་ཡོད་གྲུབ་པའི་རང་བཞིན་ནོ།།
༡༽ སློབ་དཔོན་ཆེན་པོ་འཕགས་པ་ལྷའི་སྤྱོད་བསྡུས་སྒྲོན་མ་ (ཝ་ཎ་པར་མ་）༢༠༡ ལས། ཀོgཀྵ ཀོཊཝ
ཀོg ཀོཊྛབྷ༔ ཀོཊིརཀ ། ཀོལཀྵ༔ ཀོལཝ ཀོལ ཀོལབྷ ཀལིསྟཐཱ །། ཞེས་འབྱུང་ཞིང་འདི་རྣམས་རྒྱ་
དཔེ་ལྟར་བཞག་ཡོད་པར་བཤད།



_175
གསང་འདུས་རྫོགས་རིམ།
ཁྱབ་བྱེད་ཡན་ལག་ཀུན་ལ་གནས། །རྣམ་སྣང་མཛད་ཀྱི་ངོ་བོ་འོ། །ཞེས་དང་། ཡང་།
གཡས་པ་ནས་ནི་འབྱུང་བའི་ཁམས། །མེ་ཡི་དཀྱིལ་འཁོར་ཉིད་ཡིན་ཏེ། །ཁ་དོག་
དམར་པོ་བཟང་པོ་འདི། །པདྨ་མགོན་པོའི་རྒྱུ་བ་འོ། །གཡོན་པ་ནས་ནི་འབྱུང་བའི་
ཁམས། །རླུང་གི་དཀྱིལ་འཁོར་ལ་བརྟེན་པ། །ལྗང་སེར་དག་ཏུ་སྣང་བ་སྟེ། །ལས་
ཀྱི་མགོན་པོའི་རྒྱུ་བ་འོ། །གཉིས་ཀ་ལས་ནི་འབྱུང་བའི་ཁམས། །གསེར་གྱི་མདོག་ཏུ་
སྣང་བ་སྟེ། །དབང་ཆེན་གྱི་ནི་དཀྱིལ་འཁོར་ཉིད། །རིན་ཆེན་མགོན་པོའི་རྒྱུ་བ་འོ།།
དལ་ཞིང་རྒྱུ་བ་མེད་པའི་ཁམས། །དག་པའི་ཤེལ་ལྟར་སྣང་བ་ནི། །འདི་ནི་ཆུ་ཡི་དཀྱིལ་
འཁོར་ཏེ། །རྡོ་རྗེ་མགོན་པོའི་རྒྱུ་བ་འོ། །ཁམས་ཀུན་ལས་ནི་ཡང་དག་འབྱུང་། །རྟེན་
དང་བརྟེན་པའི་གཟུང་བ་ནི། །རྣམ་པར་སྣང་མཛད་རང་བཞིན་ཏེ། །འཆི་བའི་མཐར་
ནི་འབྱུང་བར་འགྱུར། །ཞེས་གསུངས་པ་རྣམས་ཀྱི་དགོངས་པ་བཤད་ན། སྲོག་འཛིན།
ཐུར་སེལ། མཉམ་གནས། གྱེན་རྒྱུ། ཁྱབ་བྱེད་དེ་རྩ་བའི་རླུང་ལྔ་གནས་ཀྱི་དབང་དུ་
བྱས་ན་རིམ་པ་བཞིན་དུ་སྙིང་ག །གསང་གནས། ལྟེ་བ། མགྲིན་པ། ལུས་ཀྱི་ཚིགས་
རྣམས་ལ་གནས། མགོན་པོའི་དབང་དུ་བྱས་ན་རིམ་པ་བཞིན་མི་བསྐྱོད་པ། རིན་འབྱུང་།
དོན་གྲུབ། འོད་དཔག་མེད། རྣམ་སྣང་གི་རླུང་། ལྷ་མོའི་དབང་དུ་བྱས་ན་རིམ་པ་
བཞིན་མ་མཱ་ཀི། སྤྱན་མ། སྒྲོལ་མ། གོས་དཀར་མོ། སྤྱན་མའི་རླུང་། འབྱུང་བའི་
དབང་དུ་བྱས་ན་རིམ་པ་བཞིན་ཆུ་ས། རླུང་མེ། ནམ་མཁའི་རླུང་། ཁ་དོག་གི་དབང་
དུ་བྱས་ན་རིམ་པ་བཞིན་དཀར་པོ། སེར་པོ། ལྗང་གུ །དམར་པོ། སྔོ་བསངས། རྒྱུ་
ཚུལ་གྱི་དབང་དུ་བྱས་ན་རིམ་པ་བཞིན་སྣ་བུག་གཉིས་ཀ་ནས་དལ་བར་རྒྱུ་བ། གཉིས་
ཀ་ནས་དྲག་ཏུ་རྒྱུ་བ། གཡོན་རྐྱང་ནས་དལ་བར་རྒྱུ་བ། གཡས་རྐྱང་ནས་དྲག་ཏུ་རྒྱུ་



176
གསང་འདུས་བསྐྱེད་རྫོགས།
བ༑ འཆི་དུས་མ་གཏོགས་གཞི་ལ་སྣ་སྒོ་ནས་འབྱུང་འཇུག་མི་བྱེད་པའོ། །དེ་ལྟར་
རྩ་བའི་རླུང་བཞི་སྣ་བུག་གཉིས་ཀ་དང་། གཡས་གཡོན་རེ་རེ་བ་ལ་རྒྱུ་བར་བཤད་པ་
དེ་ནི། རེ་རེས་གཙོ་བྱས་ནས་རྒྱུ་བའི་དབང་དུ་བྱས་ཀྱི་དེར་ངེས་པ་ནི་མ་ཡིན་ཏེ། རྩ་
རྒྱུད་ལས། འཁོར་ཡང་ཁྱད་པར་དག་ཏུ་སྤྲོ། །ཞེས་གསུངས་པ་ལྟར་མགོན་པོ་བཞིའི་
རླུང་གང་རུང་རེས་གཙོ་བྱས་ནས་དགུ་བརྒྱ་པ་ཕྲག་རེ་རྒྱུ་བའི་ཚེ། གཞན་གསུམ་འཁོར་
རམ་ཁྱད་པར་དུ་ཆུད་པའི་ཚུལ་དུ་རྒྱུ་བའི་ཕྱིར་རོ། །དེ་ཡང་གྱེན་རྒྱུ་ལྟ་བུ་གཅིག་ལ་
མཚོན་ན། གྱེན་རྒྱུ་རང་དབང་བའི་ཁ་དོག་དམར་པོ་ཡིན་པས་སྲོག་འཛིན་དཀར་ལ་
དམར་བའི་མདངས་ཆགས་པ་དང་། ཐུར་སེལ་སེར་ལ་དམར་བའི་མདངས་ཆགས་
པ་དང་། མཉམ་གནས་ལྗང་ལ་དམར་བའི་མདངས་ཆགས་པ་སྟེ། འཇའ་ཚོན་
རྩི་བཞིན་དུ་བྱེད་ནས་རྒྱུ་བར་བྱེད། དེ་ཡང་མགོན་པོ་བཞིའི་རླུང་གང་རུང་རེས་གཙོ་
བྱས་ནས་དགུ་བརྒྱ་པ་ཕྲག་རེ་རྒྱུ་བ་ལ། ལྷ་མོར་བགོས་པའི་ཚེ་ཉིས་བརྒྱ་ཉེར་ལྔ་པ་རེ་
ཐོབ་ལ། དེ་ཡང་འབྱུང་བ་གྱེན་རྒྱུ་ལྟ་བུ་གཅིག་ལ་མཚོན་ན། གྱེན་རྒྱུས་གཙོ་བོ་བྱས་
ནས་དགུ་བརྒྱ་པ་ཕྲག་གཅིག་རྒྱུ་བའི་ཚེ་ཉིས་བརྒྱ་ཉེར་ལྔ་པ་དང་པོ་གོས་དཀར་མོའི་རླུང་
སྣ་བུག་གི་སྟེང་ལ་བདར་ནས་རྒྱུ་བ་དང་། དེ་ནས་ཉིས་བརྒྱ་ཉེར་ལྔ་ཚན་པ་གཅིག་སྒྲོལ་
མའི་རླུང་སྣ་བུག་གི་ལོགས་ལ་བདར་ནས་རྒྱུ་བ་དང་། དེ་ནས་ཉིས་བརྒྱ་ཉེར་ལྔ་ཚན་
པ་གཅིག་སྤྱན་མའི་རླུང་སྣ་བུག་གི་དབུས་ཐད་དྲངས་ནས་རྒྱུ་བ་དང་། དེ་ནས་ཉིས་
བརྒྱ་ཉེར་ལྔ་པ་ཚན་པ་གཅིག་མ་མཱ་ཀིའི་རླུང་སྣ་བུག་གི་འོག་ངོས་ལ་བདར་ནས་རྒྱུ་བ་
ཡིན་ཏེ། ལུང་སྟོན་ལས། གོས་དཀར་ལ་སོགས་རིམ་བཞིན་དུ། །སྟེང་དང་བསེགས་
༡༽ རིམ་ལྔ་གསལ་སྒྲོན་ ༡༡༤ བ་ ལས། འཇའ་ཚོན་གཅིག་བཞིན་དུ་སྐྱེ་
༤
བ་ t



177
L་
གསང་འདུས་རྫོགས་རིམ།
དང་ཐད་ཀ་འོག །མེ་དང་རླུང་དང་དབང་ཆེན་དང་། །ཆུ་སྟེ་སོ་སོའི་དཀྱིལ་འཁོར་
རོ༑ ༑ཞེས་གསུངས། གཉིས་པ་ནི། རྒྱུ་བ། རྣམ་པར་རྒྱུ་བ། ཡང་དག་པར་རྒྱུ་བ།
རབ་ཏུ་རྒྱུ་བ། ངེས་པར་རྒྱུ་བ་སྟེ་ཡན་ལག་གི་རླུང་ལྔ་ནི་མགོན་པོའི་དབང་དུ་བྱས་ན་
རིམ་པ་བཞིན་དུ་རྣམ་སྣང་། རིན་འབྱུང་། འོད་དཔག་མེད། དོན་གྲུབ། མི་བསྐྱོད་
པའི་རླུང་། ལྷ་མོའི་དབང་དུ་བྱས་ན་རིམ་པ་བཞིན་གཟུགས་རྡོ་རྗེ་མ། སྒྲ་རྡོ་རྗེ་མ།
དྲི་རྡོ་རྗེ་མ། རོ་རྡོ་རྗེ་མ། རེག་བྱ་རྡོ་རྗེ་མའི་རླུང་། འབྱུང་བའི་དབང་དུ་བྱས་ན་རིམ་
པ་བཞིན། ས་ཁམས། ཆུ་ཁམས། མེ་ཁམས། རླུང་ཁམས། ནམ་མཁའི་ཁམས་ཀྱི་
རླུང་། ཁ་དོག་གི་དབང་དུ་བྱས་ན་རིམ་པ་བཞིན་དམར་བ། སྔོ་བ། སེར་བ། དཀར་
བ༑ ལྗང་གུ །གནས་ཀྱི་དབང་དུ་བྱས་ན་སྲོག་འཛིན་གྱི་རླུང་གི་ཆ་ཤས་ཡིན་པས་
སྙིང་གར་གནས་ལ། དེའི་ནང་ནས་ཀྱང་རིམ་པ་བཞིན་དུ་སྙིང་གའི་ཟླ་བའི་ཆ་དང་།
སྣང་བ་དང་། བསྙེན་བཀུར་དང་། ལྐོག་ཤལ་དང་། མཆིན་པ་མ་སྟེ་རྩ་འདབ་ལྔ་
ལས་རྒྱུ་བར་གསུངས་ལ། དེ་ནི་སུམ་སྐོར་མ་ནས་བདུད་དྲལ་མའི་བར་གྱི་རྩ་འདབ་
ལྔ་དང་དོན་གཅིག་གོ །སྙིང་ག་ནས་བྱུང་བའི་ཡན་ལག་གི་རླུང་ལྔ་དང་སྲོག་འཛིན་
རགས་པ་དང་དྲུག་ནི། དབང་པོ་དྲུག་ལ་བརྟེན་ནས་གཟུང་འཛིན་གྱི་རླུང་བཅུ་གཉིས་
སུ་འགྱུར་བ་ཡིན་ཏེ། རྡོ་རྗེ་འཕྲེང་བ་ལས། སྙིང་གའི་དབུས་གནས་བདེ་བའི་དངོས།།
སངས་རྒྱས་ཉི་མ་གསལ་བའི་འོད། །གཟུང་དང་འཛིན་པའི་གཟུགས་ཀྱིས་ཀྱང་། །དེ་
ནི་འོད་ཟེར་བཅུ་གཉིས་སོ། །ཞེས་གསུངས། དེ་ཡང་རིམ་པ་བཞིན་མིག་གི་རྣམ་ཤེས་
ནས་ཡིད་ཀྱི་རྣམ་ཤེས་ཀྱི་བར་དུ་དྲུག་ཡུལ་ལ་གཡོ་བར་བྱེད་པའི་ཆ་ནས་འཛིན་པའི་
རླུང་དྲུག་དང་། གཟུགས་ཁམས་ནས་ཆོས་ཁམས་ཀྱི་བར་དྲུག་ཡུལ་གསལ་བར་བྱེད་



178
གསང་འདུས་བསྐྱེད་རྫོགས། །
པའི་ཆ་ནས་གཟུང་བའི་རླུང་དྲུག་ཏུ་འགྱུར་བ་ཡིན་ཏེ། དེ་ཉིད་ལས། འོད་འཕེལ་འོད་
ཟེར་གཟི་བརྗིད་མ། །གསལ་བ་འབར་མ་འོད་འབར་མ། །མིག་ལ་སོགས་པ་ལ་བརྟེན་
ནས། །ཕྱི་རོལ་གཟུགས་སོགས་འཛིན་པ་འོ། །འོད་ཟེར་འོད་མ་སྣང་བ་མ། །གསལ་
མཛེས་གསལ་འོད་ཉི་མ་གསལ། །ཕྱི་རོལ་གཟུགས་སོགས་རྣམ་པ་འོ། །དྲུག་པོ་འདི་
དག་འོད་དུ་འདོད། །ཅེས་གསུངས། གསུམ་པ་ནི། རླུང་བཅུ་མངལ་དུ་ཆགས་པར་
བཤད་ཀྱང་མ་བཙས་བར་དུ་སྣ་སྒོར་འབྱུང་འཇུག་མི་བྱེད་པས་བཙས་མ་ཐག་ནས་སྣ་
སྒོར་འབྱུང་འཇུག་བྱེད་པ་ཡིན་ནོ། །རླུང་བཅུ་པོ་དེ་ཡི་གེ་གསུམ་གྱི་གཞིར་གྱུར་ནས་
རྡོར་བཟླས་ཀྱི་རྒྱུ་བྱེད་པ་དང་། ཨ་ཐུང་གི་གཞིར་གྱུར་ནས་ངག་སྨྲ་བརྗོད་ཀྱི་རྒྱུ་བྱེད་
པ་དང་། སྙིང་གའི་མི་ཤིགས་པ་ལ་བསྡུས་ཏེ་ཐིམ་པ་ལས་གཞི་ལམ་གྱི་འོད་གསལ་
འཆར་བར་སྤྱོད་བཏུས་ལས་གསུངས། རིམ་ལྔ་ལས། འདི་ནི་རྣམ་ཤེས་བཞོན་པས་
ཏེ༑ ༑ཞེས་རླུང་གིས་རྣམ་ཤེས་གཡོ་བར་བྱེད་པའི་རྒྱུ་མཚན་གྱིས་སེམས་ཅན་ཡིན་ནོ་
ཅོག་གཡོ་བའི་འཇིག་རྟེན་ནོ་ཞེས་གསུངས་ལ། རླུང་གིས་གཟུགས་ལུས་གཡོ་བ་བཞིན་
རྣམ་ཤེས་ལ་བྱར་མེད་པས། རླུང་གིས་རྣམ་ཤེས་གཡོ་བའི་དོན་ཇི་ལྟར་སྙམ་ན། རྣམ་
ཤེས་རླུང་ལ་ཞོན་ནས་ཡུལ་ལ་འགྲོ་བའམ། རླུང་གྲོགས་སུ་ཡོད་པའི་སྒོ་ནས་རྣམ་ཤེས་
ཡུལ་ལ་འཇུག་པ་ནི་རླུང་གིས་རྣམ་ཤེས་གཡོ་བའི་དོན་ཡིན་ནོ། །ལྔ་པ་ལ་གསུམ། སྣ་
བུག་གི་འཕོ་བ། དཀྱིལ་འཁོར་གྱི་འཕོ་བ། རྩ་འདབ་ཀྱི་འཕོ་བའོ། །དང་པོ་ནི། ཉིན་
ཞག་གཅིག་གི་ཕྱེད་ཀྱི་རླུང་སྲོག་ཐུར་གཉིས་ཀྱིས་གཙོ་བྱས་ནས་དགུ་བརྒྱ་པ་ཕྲག་བཅུ་
གཉིས་རྒྱུ་བའི་ཚེ། སྣ་བུག་གཉིས་ཀ་ནས་མཉམ་རྒྱུ་བྱེད་པས་སྣ་བུག་གི་འཕོ་བ་མེད་
ལ༑ ཉིན་ཞག་གཅིག་གི་ཕྱེད་ཀྱི་རླུང་མེ་མཉམ་གཉིས་ཀྱིས་གཙོ་བྱས་ནས་དགུ་བརྒྱ་



179
གསང་འདུས་རྫོགས་རིམ།
པ་ཕྲག་བཅུ་གཉིས་རྒྱུ་བའི་ཚེ་རེ་རེ་ལ་འཕོ་བ་དྲུག་དྲུག་སྟེ་སྣ་བུག་གི་འཕོ་བ་བཅུ་གཉིས་
སུ་འདུས་པའི་བཤད་རྒྱུད་རྣམས་ལས་བཤད་དོ། །གཉིས་པ་ནི། དཀྱིལ་འཁོར་ཆེ་
ཆུང་གཉིས་ལས་ཆེ་བའི་དབང་དུ་བྱས་ན་དཀྱིལ་འཁོར་བཞི་པོ་རེ་རེ་ལ་འཕོ་བ་དྲུག་དྲུག་
སྟེ་ཉེར་བཞི་ངེས་པ་ཡིན་ནོ། །ལུང་སྟོན་ལས། ཞག་གཅིག་ལ་རླུང་དགུ་བརྒྱ་པ་ཕྲག་
ཉེར་བཞི་རྒྱུ་བར་བཤད་པ་དང་། རྡོ་རྗེ་འཕྲེང་བར་ཐུན་ཕྱེད་རེའི་ཡུན་ལ་རླུང་དགུ་བརྒྱ་
པ་ཕྲག་རེ་རྒྱུ་བར་བཤད་པ་དང་། སྒྲོན་གསལ་ལས། ཐུན་ཕྱེད་རེའི་ཡུན་ལ་རླུང་དགུ་
བརྒྱ་པ་ཕྲག་རེ་རྒྱུ་བའི་དུས་སུ་རྡོར་བཟླས་ཀྱིས་ཞི་སོགས་ཀྱི་ལས་སྒྲུབ་པར་བཤད་པ་
རྣམས་གུང་བསྒྲིག་པ་ལས་ཐོན་པར་འགྱུར་བའི་ཕྱིར་རོ། །དཀྱིལ་འཁོར་ཆུང་བའི་དབང་
དུ་བྱས་ན་ཆེ་བའི་འཕོ་བ་རེ་རེ་ལ་ཆུང་བའི་འཕོ་བ་བཞི་བཞི་སྟེ་འཕོ་ཆུང་གོ་དྲུག་ཏུ་འགྱུར་
རོ༑ ༑སྡོམ་འབྱུང་དང་བརྟག་གཉིས་ལས་ནི་ཉིན་ཞག་གཅིག་ལ་དཀྱིལ་འཁོར་ཆེ་བའི་
རླུང་གི་འཕོ་བ་བཅུ་དྲུག་དང་། དེ་ལ་ལྷ་མོ་བཞིའི་རླུང་དང་བཅས་པས་འཕོ་ཆུང་དྲུག་
ཅུ་རྩ་བཞིར་བཤད། དེ་ལྟར་བྱས་ན་རྒྱུད་དེ་གཉིས་ཀྱི་དགོངས་པས་ཉིན་ཞག་གཅིག་
ལ་སྣ་བུག་གི་འཕོ་བ་བརྒྱད་དང་། སྣ་བུག་མི་འཕོ་ཡང་དཀྱིལ་འཁོར་འཕོ་བ་བརྒྱད་
དུ་འགྱུར་རོ། །གསུམ་པ་ནི། ཕྱི་ལ་དབྱུག་གུ་དྲུག་ཅུ་རྩ་བཞི་ཡོད་པ་བཞིན་དུ། ནང་
དུ་ཉིན་ཞག་གཅིག་ལ་ལྟེ་བའི་རྩ་འདབ་དྲུག་ཅུ་རྩ་བཞི་ནས་དབྱུག་གུ་དྲུག་ཅུ་རྩ་བཞིའི་
རླུང་རྒྱུ། དབྱུག་གུ་རེ་རེའི་ནང་ནས་རླུང་སུམ་བརྒྱ་དང་སུམ་ཅུ་རྩ་ཕྱེད་དང་བརྒྱད་རེ་
རྒྱུ་བར་བྱེད། ཕྱི་ལ་ཆུ་ཚོད་སོ་གཉིས་ཡོད་པ་བཞིན་དུ་ནང་སྤྱི་བོའི་རྩ་འདབ་སོ་གཉིས་
ནས་ཆུ་ཚོད་སོ་གཉིས་ཀྱི་རླུང་རྒྱུ། ཆུ་ཚོད་རེ་རེའི་ནང་ནས་རླུང་དྲུག་བརྒྱ་དང་དོན་
ལྔ་རེ་རྒྱུ་བར་བྱེད། ཕྱི་ལ་འཕོ་བ་བཅུ་དྲུག་ཡོད་པ་བཞིན་དུ་ནང་མགྲིན་པའི་རྩ་འདབ་



གསང་འདུས་བསྐྱེད་རྫོགས། 180
བཅུ་དྲུག་ནས་འཕོ་བ་བཅུ་དྲུག་གི་རླུང་རྒྱུ། འཕོ་བ་རེ་རེའི་ནང་ནས་རླུང་སྟོང་དང་ཕྱེད་
དང་བཞི་བརྒྱ་རེ་རྒྱུ་བར་བྱེད། ཕྱི་ལ་ཐུན་ཚོད་བརྒྱད་ཡོད་པ་བཞིན་དུ་ནང་སྙིང་གའི་
རྩ་འདབ་བརྒྱད་ནས་ཐུན་ཚོད་བརྒྱད་ཀྱི་རླུང་རྒྱུ། ཐུན་ཚོད་རེ་རེའི་ནང་ནས་རླུང་ཉིས་
སྟོང་བདུན་བརྒྱ་རེ་རྒྱུ་བ་སྟེ་ཉིན་ཞག་གཅིག་ལ་རླུང་ཉི་ཁྲི་ཆིག་སྟོང་དྲུག་བརྒྱ་ལྷག་ཆད་
མེད་པར་རྒྱུ་བའོ། །ཉིན་ཞག་གཅིག་གི་རླུང་ཉི་ཁྲི་ཆིག་སྟོང་དྲུག་བརྒྱ་པོ་དེ་ཡང་ལྟེ་བའི་
རྩ་འདབ་གཉིས་ནས་རྒྱུ་བ་རྫོགས་པ་ན་སྤྱི་བོའི་རྩ་འདབ་གཅིག་ནས་གཉིས་པར་འཕོ་བ་
དང༌། སྤྱི་བོའི་རྩ་འདབ་གཉིས་ཀྱི་རྒྱུ་བ་རྫོགས་པ་ན་མགྲིན་པའི་རྩ་འདབ་གཅིག་ནས་
གཉིས་པར་འཕོ་བ་དང་། མགྲིན་པའི་རྩ་འདབ་གཉིས་ཀྱི་རྒྱུ་བ་རྫོགས་པ་ན་སྙིང་གའི་
རྩ་འདབ་གཅིག་ནས་གཉིས་པར་འཕོ་བ་ཡིན་ནོ། །འོ་ན་སྣ་བུག་གི་འཕོ་བ་དང་། དཀྱིལ་
འཁོར་གྱི་འཕོ་བ་དང་། རྩ་འདབ་ཀྱི་འཕོ་བ་རྣམས་དེ་ལྟར་ཡིན་མོད། རྩ་བའི་རླུང་
བཞི་རྩའི་གཙོ་བོ་གསུམ་གང་ལས་རྒྱུ་བ་ཡིན་ཞེ་ན། བཤད་རྒྱུད་རྡོ་རྗེ་འཕྲེང་བ་ལས།
སྲོག་དང་ཐུར་སེལ་རྒྱུ་བར་བྱེད། །དེ་གཉིས་རྟོག་དང་བཅས་པ་ཡི། །རླུང་གཉིས་སུ་
ནི་གསལ་བར་གསུངས། །སྐུ་དང་གསུང་གི་སྙིང་པོ་གཉིས། །ལ་ལཱ་ན་དང་ར་ས་ན།།
ཨ་ཝ་དྷུ་ཏི་མཆོག་གི་རྩ། །དེ་ཉིད་དབུས་ན་མཆོག་གི་མཆོག །རྣམ་རྟོག་མེད་པའི་
རླུང་གང་ཡིན། །རྟག་ཏུ་རྒྱུ་ཞིང་ཀུན་ལ་ཁྱབ། །ཅེས་སྲོག་ཐུར་གཉིས་རྣམ་རྟོག་སྐྱེད་
བྱེད་དང་། དབུ་མའི་ནང་དུ་ཞུགས་པའི་རླུང་རྣམ་རྟོག་འགོག་བྱེད་དུ་གསུངས་ལ། ཡང་།
སྐུ་གསུང་རྡོ་རྗེ་བཅད་ནས་ནི། །ཞེས་སྲོག་ཐུར་གཉིས་བཅད་པ་ལ། སྐུ་དང་གསུང་
གི་རྡོ་རྗེ་བཅད་པར་གསུངས་པས། སྐུ་དང་གསུང་གི་སྙིང་པོ་གཉིས། ཞེས་པ་ནི་སྲོག་
ཐུར་གཉིས་ཡིན་ལ། དེ་ཡང་རྩ་གཉིས་ལ་རྒྱུ་བར་བསྟན་པས། སྲོག་ཐུར་གཉིས་ནི་



181
གསང་འདུས་རྫོགས་རིམ།
འཆི་ཚེ་དང་ལམ་དུས་མ་གཏོགས་དབུ་མའི་ནང་ནས་མི་རྒྱུ་བའི་ལུགས་སོ། །ཡང་དེ་
ཉིད་ལས་། རྣམ་པར་རྟོག་པའི་རླུང་གཉིས་ནི། །སྣ་ཡི་བུ་ག་ནས་ནི་འབྱུང༌། །ཡང་
དག་ཉི་མ་ཟླ་བ་གཉིས། །སྦས་པ་ནང་ནས་རྒྱུ་བར་བྱེད། །ཅེས་གསུངས་པ་ཉིད་ཀྱིས་
ཀྱང་སྔ་མའི་དོན་དེ་ཉིད་གསལ་བར་བསྟན། དེས་ན་རོ་རྐྱང་ནས་རླུང་རྒྱུ་བ་ལ་རེས་
འཇོག་ཏུ་རྒྱུ་བ་དང་། དུས་མཉམ་དུ་རྒྱུ་བ་གཉིས་ཡོད་པ་ལས། མེ་མཉམ་གཉིས་གང་
རུང་གིས་གཙོ་བྱས་ནས་དགུ་བརྒྱ་པ་ཕྲག་རེ་རྒྱུ་བའི་ཚེ། རེས་འཇོག་ཏུ་རྒྱུ་བ་དང་།
སྲོག་ཐུར་གཉིས་གང་རུང་གིས་གཙོ་བྱས་ནས་དགུ་བརྒྱ་པ་ཕྲག་རེ་རྒྱུ་བའི་ཚེ། དུས་
མཉམ་དུ་རྒྱུ་བས་རླུང་སྣ་བུག་ནས་མཉམ་རྒྱུ་བྱེད་པ་ལ། དབུ་མའི་ནང་དུ་ཞུགས་པས་
མ་ཁྱབ་བོ། །འོ་ན་རྩ་བའི་རླུང་བཞི་རྩའི་གཙོ་བོ་གསུམ་གང་ལས་རྒྱུ་ཚུལ་དེ་ལྟར་ཡིན་
མོད། ཉིན་ཞག་རྣམས་ཀྱི་ཐོག་མར་རླུང་བཞི་གང་དང་གང་རྒྱུ་བ་ཡིན་ཞེ་ན། དེ་ཡང་
སྐྱེས་བུ་ནད་མེད་ཅིང་ཁམས་སྙོམས་པ་རླུང་ལྟས་མ་ལོག་པ་ཞིག་གི་དབང་དུ་བྱས་ན།
དཀར་ཕྱོགས་ཀྱི་ཚེས་གཅིག་གཉིས་གསུམ་གྱི་སྔ་དྲོ་དང་པོ་མཉམ་གནས་ཀྱིས་གཙོ་བོ་
བྱས་ནས་དགུ་བརྒྱ་པ་ཕྲག་གཅིག་སྣ་བུག་གཡོན་རྐྱང་ནས་རྒྱུ་བ་དང་། བཞི་ལྔ་དྲུག་
གི་སྔ་དྲོ་དང་པོ་གྱེན་རྒྱུས་གཙོ་བྱས་དགུ་བརྒྱ་པ་ཕྲག་གཅིག་སྣ་བུག་གཡས་རྐྱང་ནས་
རྒྱུ་བ་དང་། དེ་བཞིན་དུ་རེས་མོས་ཀྱིས་བཅོ་ལྔའི་བར་དུ་རྒྱུ་བ་ཡིན་ཏེ་སྡོམ་འབྱུང་ལས།
དཀར་པོ་རྣམས་ཀྱི་ཚེས་གཅིག་ནས། །ཡང་དག་བརྩམས་ཏེ་ཉིན་གསུམ་རླུང་། །ཟླ་
བ་ལ་རྒྱུ་ཐུན་ཕྱེད་ལ། །དེ་ནས་ཉིན་གསུམ་ཉི་མ་ལ། །ཡོངས་རྒྱུའི་ཚུལ་གྱིས་ཇི་སྲིད་
རླུང་། །དཀར་པོའི་ཚེས་ནི་བཅོ་ལྔའི་བར། །ཞེས་གསུངས། ཡང་ནག་ཕྱོགས་ཀྱི་
ཚེས་གཅིག་གཉིས་གསུམ་གྱི་སྔ་དྲོ་དང་པོ་གྱེན་རྒྱུས་གཙོ་བྱས་ནས་དགུ་བརྒྱ་པ་ཕྲག་



གསང་འདུས་བསྐྱེད་རྫོགས། 182
གཅིག་སྣ་བུག་གཡས་རྐྱང་ནས་རྒྱུ་བ་དང་། བཞི་ལྔ་དྲུག་གི་སྔ་དྲོ་དང་པོ་མཉམ་གནས་
ཀྱིས་གཙོ་བྱས་དགུ་བརྒྱ་པ་ཕྲག་གཅིག་སྣ་བུག་གཡོན་རྐྱང་ནས་རྒྱུ་བ་དང་། དེ་བཞིན་
དུ་རེས་མོས་ཀྱིས་བཅོ་ལྔའི་བར་དུ་རྒྱུ་བ་ཡིན་ཏེ། དེ་ཉིད་ལས་། ནག་པོ་རྣམས་ཀྱི་
ཚེས་གཅིག་ནས། །བརྩམས་ཏེ་ཉི་མ་གསུམ་དུ་རླུང་། །ཉི་མར་བརྗོད་ལས་སྔ་དྲོ་རྒྱུ།།
ཇི་སྲིད་ཚེས་ནི་བཅོ་ལྔའི་བར། །ཞེས་གསུངས། དེ་ལྟར་ཡར་ངོ་མར་ངོའི་ཐོག་མའི་
རྒྱུ་ཚུལ་གྱི་རླུང་ལྟས་དེ་ཉིད་ཉིན་ཞག་དྲུག་ཏུ་ལོག་ན་ཡུལ་དེར་རྩོད་པ་ཆེན་པོ་འབྱུང་
བ་དང་། ཟླ་བ་ཕྱེད་དུ་ལོག་ན་ཡུལ་དེར་ནད་ཡམས་ཆེན་པོ་འབྱུང་བ་དང་། ཟླ་བ་
གཅིག་ཏུ་ལོག་ན་སྙིང་སྡུག་གི་གཉེན་རྣམས་རྒུད་པར་འགྱུར་བ་དང་། ཟླ་བ་ཕྱེད་དང་
གཉིས་སུ་ལོག་ན་ཟླ་དྲུག་ནང་དུ་རང་ཉིད་འཆི་བར་འགྱུར་བ་ཡིན་ཏེ། དེ་ཉིད་ལས།
གཅིག་དང་གཉིས་གསུམ་བཞི་དང་ལྔ། །ཉི་མ་དྲུག་ཏུ་ལོག་པ་ལས། །གལ་ཏེ་རླུང་
ནི་རྒྱུ་བ་ན། །དེ་ཚེ་རྩོད་པ་ཆེན་པོ་འབྱུང་། །ཕྱོགས་གཅིག་ཕྱིན་ཅི་ལོག་པ་ལས། །ནད་
ནི་ཆེན་པོ་ཀུན་ཏུ་འབྱུང་། །ཕྱོགས་གཉིས་ཕྱིན་ཅི་ལོག་པ་ལས། །སྙིང་སྡུག་གཉེན་
རྣམས་རྒུད་པར་འགྱུར། །ཕྱོགས་གསུམ་ཕྱིན་ཅི་ལོག་པ་ལས། །ཟླ་དྲུག་རྣམས་ཀྱིས་
འཆི་བར་འགྱུར། །ཞེས་གསུངས། ཉིན་ཞག་རྣམས་ཀྱི་ཐོག་མར་རླུང་གང་དང་གང་
རྒྱུ་ཚུལ་དེ་ལྟར་ཡིན་ན། རླུང་གང་དང་གང་རྒྱུ་བ་ལ་ཡོན་ཏན་དང་སྐྱོན་འབྱུང་ཚུལ་
ཇི་ལྟར་ཡིན་ཞེ་ན། ཡང་དེ་ཉིད་ལས། དབང་ཆེན་གྱིས་ནི་རྒྱལ་སྲིད་དེ། །ཆུས་ནི་
དོན་རྣམས་ཡང་དག་འབྱུང་། །མེ་ཡི་རླུང་ནི་རྣམ་རྒྱུ་བས། །བཀྲེས་སྐོམ་དུག་དང་
སྡུག་བསྔལ་ནད། །བྱ་བ་ཐམས་ཅད་ཉམས་འགྱུར་ཞེས། །རྡོ་རྗེ་འཛིན་པ་མཆོག་གིས་
གསུངས། །རླུང་གིས་རྩོད་དང་སྐྱོ་དང་རྨོངས། །ནོར་ཉམས་ཉོན་ནི་མོངས་པར་བྱེད།།



183
གསང་འདུས་རྫོགས་རིམ།
དབང་ཆེན་ནོར་དང་འབྲུ་ལ་སོགས། །རྙེད་པ་ཐོབ་དང་སྡུད་བྱེད་པའོ། །ཆུ་ཡི་རླུང་
ནི་རྣམ་རྒྱུ་བས། །འདོད་པའི་དངོས་གྲུབ་ཀུན་བྱེད་པས། །དེ་ནི་སྦྱོར་བ་མཆོག་གཙོ་
བོར། །རྡོ་རྗེ་སེམས་དཔས་གང་གསུངས་པའོ། །ཞེས་གསུངས། དེ་ཡང་གྲུབ་ཆེན་
དཔལ་འཛིན་གྱིས་ཞི་སོགས་འཇམ་པོའི་ལས་སྒྲུབ་པའི་ཚེ། འབྱུང་བའི་དབང་དུ་བྱས་
ན་ས་ཆུ་གཉིས་དང༌། སྣ་བུག་གི་དབང་དུ་བྱས་ན་གཡོན་རྐྱང་ནས་རྒྱུ་བའི་ཚེ་འགྲུབ་
ཀྱི༑ མེ་རླུང་གཉིས་རྒྱུ་བའི་ཚེ་མི་འགྲུབ་པ་དང༌། གཡས་རྐྱང་ནས་རྒྱུ་བའི་ཚེ་འབྲིང་
ལ༑ དྲག་པོའི་ལས་ལ་སྔ་མ་ལས་ཟློག་ན་དེ་ལྟར་འབྱུང་བར་གསུངས། འབྱུང་བའི་
རླུང་བཞི་ནི་འབྱུང་ཆུང་ལ་བྱའོ། །གཞན་ཡང་རང་གི་སྣང་བུག་གཡོན་ནས་རྒྱུ་བའི་
ཚེ་འདྲི་བ་པོའི་གཡས་ནས་རྒྱུ་བ་དང་། རང་གི་སྣ་བུག་གཡས་ནས་རྒྱུ་བའི་ཚེ་འདྲི་བ་
པོའི་གཡོན་ནས་རྒྱུ་བ་ན་དོན་དེ་མི་འགྲུབ་ཅིང་། གཉིས་ཀ་མཐུན་ན་འགྲུབ་པ་དང་།
གཉིས་ཀའི་གཉིས་ཀར་གནས་པ་ལས་འདྲི་ན་འགྲུབ་མི་འགྲུབ་མ་ངེས་པ་དང་། རང་
གི་རླུང་ནང་དུ་འཇུག་པའི་ཚེ་འདྲི་བ་པོས་འདྲི་བ་དང་རང་གི་བྱ་བ་རྩོམ་ན་འགྲུབ་ལ།
རླུང་ཕྱིར་རྒྱུ་བའི་ཚེ་མི་འགྲུབ་ཅིང་། ནང་དུ་གནས་པའི་ཚེ་འགྲུབ་མི་འགྲུབ་མ་ངེས་
པར་གསུངས་སོ། །དྲུག་པ་ནི། ཁམས་ཕྲ་བ་རླུང་དང་རྣམ་པར་ཤེས་པ་འདྲེས་པ་དེས་
འཇིག་རྟེན་པ་ལ་འཁོར་བའི་བྱ་བ་བྱེད་ཚུལ་དང་རྣལ་འབྱོར་པ་ལ་ཐར་པའི་བྱ་བ་བྱེད་
ཚུལ་གཉིས་ཡོད་པ་ལས་དང་པོ་འཇིག་རྟེན་པ་ལ་འཁོར་བའི་བྱ་བ་བྱེད་ཚུལ་དེ་ཤེས་ན།
འཁོར་བའི་འཇུག་རིམ་ཐུན་མོང་དང་ཐུན་མོང་མ་ཡིན་པ་དེ་ཤེས། དེ་ཤེས་ན་རྣལ་
འབྱོར་པ་ལ་ཐར་པའི་བྱ་བ་བྱེད་ཚུལ་དེ་ཤེས། དེ་ཤེས་ན་འཁོར་བ་ལས་ལྡོག་པའི་རིམ་
པ་དེ་ཤེས་པར་འགྱུར་རོ། །འོ་ན་རླུང་གིས་འཇིག་རྟེན་པ་ལ་འཁོར་བའི་བྱ་བ་བྱེད་ཚུལ་



་་་་
གསང་འདུས་བསྐྱེད་རྫོགས། 184
དེ་ཇི་ལྟར་ཡིན་ཞེ་ན། འཁོར་བ་ཞེས་པ་ནི་སྐྱེ་འཆི་གཅིག་ནས་གཅིག་ཏུ་བརྒྱུད་པ་དེ་
ཡིན་ལ། དེ་ནི་རླུང་གིས་བྱེད་པ་ཡིན་ཏེ། དེའི་ཚུལ་ཡང་སེམས་ཅན་འཆི་བའི་ཚེ་ས་
ཆུ་ལ་ཐིམ། ཆུ་མེ་ལ། མེ་རླུང་ལ། རླུང་སྣང་བ་ལ། སྣང་བ་མཆེད་པ་ལ། མཆེད་
པ་ཉེར་ཐོབ་ལ། ཉེར་ཐོབ་འོད་གསལ་ལ་ཐིམ་པའི་འོད་གསལ་དེ་འཆི་བ་འོད་གསལ་
དངོས་ཡིན་ཞིང་། དེ་ཡང་རླུང་གི་གཡོ་བ་སྔ་མ་སྔ་མ་ལས་ཕྱི་མ་ཕྱི་མ་ཇེ་ཞན་ཇེ་ཞན་
དུ་སོང་བའི་སྒོ་ནས་འབྱུང་། ས་ཆུ་ལ་ཐིམ་ཞེས་པ་ཡང་ས་ཁམས་རགས་པས་རྣམ་ཤེས་
ཀྱི་རྟེན་བྱེད་པའི་ནུས་པ་ཉམས་པ་ཡིན་གྱི་ས་ཁམས་ཡེ་མེད་དུ་སོང་བ་མ་ཡིན་ཞིང་། དེ་
བཞིན་དུ་རླུང་སྣང་བ་ལ་ཐིམ་ཞེས་པ་ཡང་ཀུན་རྟོག་བརྒྱད་ཅུའི་བཞོན་པའི་རླུང་གིས་
རྣམ་ཤེས་ཀྱི་རྟེན་བྱེད་པའི་ནུས་པ་ཉམས་པ་ཡིན་གྱི་སྣང་བ་མན་ཆད་དུ་རླུང་ཕྲ་མོ་མེད་
པར་སྟོན་པ་ནི་མ་ཡིན་ནོ། །སྐྱེ་བའི་ཚེ་ཡང་འཆི་བ་འོད་གསལ་ལས་ཉེར་ཐོབ། དེ་
ལས་མཆེད་པ། དེ་ལས་སྣང་བ། དེ་ལས་ཀུན་རྟོག་གཡོ་བྱེད་ཀྱི་རླུང་སྐྱེ་བ་ཡང་རླུང་
གི་གཡོ་བ་སྔ་མ་སྔ་མ་ལས་ཕྱི་མ་ཕྱི་མ་ཇེ་རགས་ཇེ་རགས་སུ་སོང་བའི་སྒོ་ནས་འབྱུང་། དེ་
ལྟར་ཀུན་རྟོག་བཞོན་པའི་རླུང་དང་བཅས་པ་རྣམས་ཀྱིས་ཉོན་མོངས་བསྐྱེད་ལ། དེས་
ལས་བསགས་ནས་འཁོར་བ་རྣམས་སུ་སྐྱེ་བ་ལེན་པས་སྐྱེ་འཆིའི་རིམ་པ་ཐམས་ཅད་རླུང་
གིས་བྱེད་པ་ཡིན་ནོ། །དེ་ནི་འཁོར་བའི་འཇུག་རིམ་ཐུན་མོང་མ་ཡིན་པ་ཡིན་ལ། འཁོར་
བའི་འཇུག་རིམ་ཐུན་མོང་བ་ནི་ངའོ་སྙམ་པའི་ངར་འཛིན་མ་རིག་པ་ལས་བདག་ལ་ཆགས་
ཤིང་། གཞན་ལ་སྡང་བའི་ཆགས་སྡང་གི་བློ་དེ་འབྱུང༌། དེ་ལ་བརྟེན་ནས་ཟག་བཅས་
དགེ་མི་དགེའི་ལས་གསོག །ལས་དེའི་དབང་གིས་བདེ་འགྲོ་དང་ངན་འགྲོར་འཁོར་བའི་
འཁོར་བ་དེ་འབྱུང་ལ། དེ་ཡང་ངར་འཛིན་མ་རིག་པའི་བཞོན་པའི་ལས་རླུང་དེ་ཉིད་
t



185
གསང་འདུས་རྫོགས་རིམ།
ཀྱིས་འཁོར་བ་འགྲུབ་པའི་ལྷན་ཅིག་བྱེད་རྐྱེན་བྱས་པའི་སྒོ་ནས་འབྱུང་བ་ཡིན་ནོ། །དེ་
ལྟར་སྨྲ་བར་བྱ་བའི་ལུགས་འདི་ལ། ལས་རླུང་འཁོར་བའི་རྩ་བ་ཡིན་ཞེས་འདོད་པར་
མི་བྱའོ། །དེ་ནི་རླུང་རྣམས་ཀྱིས་ཐུན་མོང་དུ་བྱ་བ་བྱེད་ཚུལ་ཡིན་ལ། སོ་སོའི་བྱེད་
ལས་ནི། སྲོག་འཛིན་གྱིས་ཚེ་རིང་དུ་བསྲིང་བ་དང་། ཡན་ལག་གི་རླུང་རྣམས་དབང་
པོའི་སྒོར་སོ་སོར་འདྲེན་པའི་བྱ་བ་བྱེད། ཐུར་སེལ་གྱིས་བཤང་གཅི་ཁུ་ཁྲག་རྣམས་སྤྱིར་
ལུས་ཀྱི་སྨད་དང་ཁྱད་པར་དུ་འོག་སྒོ་གཉིས་སུ་འདྲེན་པའི་བྱ་བ་བྱེད། མཉམ་གནས་
ཀྱིས་བཟའ་བཏུང་ལ་ལོངས་སྤྱོད་པ་རྣམས་ལྟེ་བར་རོ་མཉམ་དུ་འཇུ་བ་དང་། ཟས་ཀྱི་
དྭངས་མ་རྣམས་སྙིང་ཁར་འདྲེན་པའི་བྱ་བ་བྱེད་ཅིང་། དྭངས་སྙིགས་འབྱེད་མཁན་
ཉིད་ནི་གཏུམ་མོའི་མེས་བྱེད་པ་ཡིན་ནོ། །གྱེན་རྒྱུས་དེ་ལྟར་བཟའ་བཏུང་ལ་ལོངས་
སྤྱོད་པར་ཤེས་ནས་ལྕེ་དང་ལྷན་ཅིག་སྦྱར་ཏེ་ལྡད་པ་དང་། མྱོང་བ་དང་། འོག་རླུང་
སྟེང་དུ་འདྲེན་པ་དང་། ཕྱི་རླུང་ནང་དུ་སྡུད་པ་དང་། ངག་སྨྲ་བརྗོད་སོགས་ཀྱི་བྱ་བ་
བྱེད། ཁྱབ་བྱེད་ཀྱིས་ལུས་སྒུལ་སྐྱོད་དང་འགྲོ་འོང་སོགས་ཀྱི་བྱ་བ་བྱེད། ཡན་ལག་
གི་རླུང་ལྔ་རིམ་པ་བཞིན་མིག་གིས་གཟུགས་མཐོང་བ་དང་། རྣ་བས་སྒྲ་ཐོས་པ་དང་།
སྣས་དྲི་ཚོར་བ་དང་། ལྕེས་རོ་མྱོང་བ་དང་། ལུས་ཀྱིས་རེག་བྱ་མྱོང་བའི་བྱ་བ་བྱེད།
དེ་རྣམས་ནི་འཇིག་རྟེན་པ་དང་། རྣལ་འབྱོར་པ་གཉིས་ཀ་ལ་ཐུན་མོང་བའི་བྱ་བ་བྱེད་
ཚུལ་ཡིན་ལ། རྣལ་འབྱོར་པ་ལ་ཐུན་མོང་མ་ཡིན་པའི་བྱ་བ་བྱེད་ཚུལ་ནི། རྩ་བའི་
རླུང་བཞི་ལ་རྡོ་རྗེའི་བཟླས་པ་བྱས་པས་ཞི་བ་ལ་སོགས་པའི་ཐུན་མོང་གི་དངོས་གྲུབ་འགྲུབ་
པ་དང༌། ཤིན་ཏུ་ཕྲ་བའི་རླུང་སེམས་ལས་དག་མ་དག་གི་སྒྱུ་མའི་སྐུ་འབྱུང་བས་མཆོག་
གི་དངོས་གྲུབ་ཀྱི་རྒྱུ་ཡང་བྱེད་པ་དང་། ཁྱབ་བྱེད་ཀྱི་རླུང་ལ་རྡོར་བཟླས་བྱས་པས་བར་



གསང་འདུས་བསྐྱེད་རྫོགས། 186
དོར་མཆོག་འགྲུབ་ཅེས་བླ་མ་སྔ་མ་རྣམས་གསུངས་སོ། །བདུན་པ་ནི། རླུང་གི་ངོ་བོ་
དང་བྱེད་ལས་དེ་ལྟར་ཡིན་ན། དེ་ལ་བརྟེན་ནས་ཉམས་ལེན་གྱི་གནད་ཤེས་ཚུལ་ཇི་
ལྟར་ཡིན་ཞེ་ན། བཤད་རྒྱུད་རྡོ་རྗེ་འཕྲེང་བ་ལས། དེ་ཕྱིར་འཁོར་བ་སྤངས་དོན་དུ།།
ཐིག་ལེ་དབྱེ་བའི་གོ་འཕང་གསལ། །བསྒོམ་པ་ལ་ནི་རབ་འབད་ཀྱིས། །མ་རིག་གཞན་
གྱིས་མི་ཤེས་པ། །དབུས་ཀྱི་མདུད་པ་དེ་ཡང་ནི། །དེ་ཕྱེ་ན་ནི་དངོས་གྲུབ་འགྱུར།།
སྤྱིར་འཁོར་བ་དང་ཁྱད་པར་དུ་དེའི་བག་ཆགས་སྦྱོང་བའི་ཕྱིར་དུ་སྙིང་ཁའི་དྷཱ་ཏི་ལ་
གཡས་གཡོན་གྱི་ལུ་གུ་བརྒྱུད་དུ་འཁྱུད་པའི་མ་རིག་པའི་མདུད་པ་འབྱེད་བྱེད་ཐིག་ལེའི་
དབྱེ་བ་ཞེས་པ་སྲོག་རྩོལ་རྡོ་རྗེའི་བཟླས་པ་བསྒོམ་དགོས་པར་ཤེས་པ་དང་། དགའ་བ་
བཞི་སྟོང་པ་བཞིའི་ངོ་བོར་གྱུར་པའི་ལྷན་སྐྱེས་ཀྱི་འོད་གསལ་གྱིས་སྟོང་ཉིད་རྟོགས་པའི་
བདེ་སྟོང་དབྱེར་མེད་ཀྱི་ཡེ་ཤེས་བསྐྱེད་པ་མཐའ་དག་ལ། རླུང་དངོས་སམ་བརྒྱུད་པའི་
སྒོ་ནས་བསྒོམ་དགོས་པར་ཤེས་པ་ནི། རླུང་གི་ངོ་བོ་དང་བྱེད་ལས་བཤད་པ་ལ་བརྟེན་
ནས་ཉམས་ལེན་གྱི་གནད་ཤེས་ཚུལ་ཡིན་ནོ། །དེས་ན་འཁོར་བའི་འཇུག་རིམ་ཐུན་མོང་
དང་ཐུན་མོང་མ་ཡིན་པ་ཤེས་ན་ཉམས་ལེན་གྱི་གནད་མི་འཕྱུག་པ་གཅིག་འོང་བ་ཡིན་
ཏེ༑ འཁོར་བའི་འཇུག་རིམ་ཐུན་མོང་བ་ཤེས་ན་བདག་འཛིན་འཁོར་བའི་རྩ་བར་ཤེས་
ནས་དེའི་གཉེན་པོར་བདག་མེད་རྟོགས་པའི་ལྟ་བ་ཕུ་ཐག་ཆོད་པ་ཚོལ་བ་ལ་འཇུག་པ་
གཅིག་འོང་། འཁོར་བའི་འཇུག་རིམ་ཐུན་མོང་མ་ཡིན་པ་ཤེས་ན་རང་བཞིན་གཡོ་བྱེད་
ཀྱི་ལས་རླུང་འཁོར་བ་འགྲུབ་བྱེད་དུ་ཤེས་ནས། དེའི་གཉེན་པོར་ལུས་ལ་གནད་དུ་བསྣུན་
པའི་ཐབས་མཐའ་ཆོད་པ་ཚོལ་བ་ལ་འཇུག་པ་གཅིག་འོང་། ལུས་ལ་གནད་དུ་བསྣུན་
༡༽ ཞེས་གསུངས་པ་ལྟར། ལྟ་བུ་ཞིག་ཆད་དམ་བརྟག་གོ། །



187
གསང་འདུས་རྫོགས་རིམ།
པ་ལས་བྱུང་བའི་ལྷན་སྐྱེས་ཀྱི་བདེ་བས་སྟོང་ཉིད་རྟོགས་པའི་བདེ་སྟོང་སྦྱར་ནས་བསྒོམ་
པ་ནི་ཐེག་པ་འདིའི་ལམ་གྱི་སྙིང་པོ་དམ་པར་བཟུང་བར་བྱའོ། །བཞི་པ་ལ་ལྔ། སྔགས་
བཏུ་བ། སྔགས་ཀྱི་བརྡ། སྔགས་ཀྱི་དོན། སྔགས་ཀྱི་དོན་དམ་པ། སྔགས་ཀྱི་རྩ་བ་
ཨ་ཐུང་བཤད་པའོ། །དང་པོ་ནི། སྔགས་གང་ལས་བཏུ་བའི་གཞི་ནི་རྟོག་གསུམ་ལས། །
ཨཱ་ལི་ཀཱ་ལིའི་གྲོང་ཁྱེར་ནི། །གསང་སྔགས་འབྱུང་བའི་རྩ་བ་སྟེ། །ཞེས་གསུངས་པ་
ལྟར་དབྱངས་བཅུ་དྲུག་དང་། གསལ་བྱེད་སོ་གསུམ་ཡིན་ལ། དེ་ལས་བཏུས་པའི་
སྔགས་ནི། ཨོཾ་ཨཱཿབཛྲ་དྷིཀ་ཧཱུྃ་ཧཱུྃ། ཞེས་པ་ལྟ་བུ་སྙིང་པོ་དང་། བཛྲ་དྷཱིཀ་ཞེས་པ་ལྟ་
བུ་ཉེ་སྙིང་དང་། ཨོཾ་རུ་རུ་སྤུ་རུ་ཞེས་སོགས་ལྟ་བུ་རྩ་སྔགས་སོ། །ཇི་ལྟར་བཏུ་བའི་
ཚུལ་ནི་རྒྱུད་སྡེ་རྣམས་ལས་ཇི་སྙེད་ཅིག་གསུངས་པ་ལྟར་རོ། །འདིར་ནི་སྐབས་སུ་བབ་
པ་གང་ལ་རྡོར་བཟླས་བྱ་བའི་སྔགས་ཨོཾ་ཨཱཿཧཱུྃ་གི་ཡི་གེ་གསུམ་བཏུ་བ་ཡིན་ལ། དེ་ནི་བཏུས་
པའི་སྔགས་སྙིང་པོ་ལ་སོགས་པ་ཐམས་ཅད་ཀྱི་དེ་ཁོ་ན་ཉིད་དུ་སྤྱོད་བཏུས་ལས་གསུངས་
ཤིང་། སྙིང་པོ་ལ་སོགས་པ་སྔགས་ཐམས་ཅད་ཡི་གེ་གསུམ་དུ་འདུ་བ་ཡང་ཡིན་ནོ།།
དེའི་རྒྱུ་མཚན་སྔགས་ཀྱི་ལྷ་ཐམས་ཅད་སྐུ་གསུང་ཐུགས་ཀྱི་རྡོ་རྗེ་གསུམ་དུ་འདུ་ཞིང་
ཨོ་སྐུ་རྡོ་རྗེའི་རིགས་ཀྱི་ལྷ་ཐམས་ཅད་ཀྱི་སྙིང་པོ་སྟེ་ས་བོན། ཨགསུང་རྡོ་རྗེའི་རིགས་
ཀྱི་ལྷ་ཐམས་ཅད་ཀྱི་སྙིང་པོ་སྟེ་ས་བོན། ཧཱུཾ་ཐུགས་རྡོ་རྗེའི་རིགས་ཀྱི་ལྷ་ཐམས་ཅད་ཀྱི་
སྙིང་པོ་སྟེ་ས་བོན་ཡིན་པའི་ཕྱིར། སྔགས་ཐམས་ཅད་ཡི་གེ་འབྲུ་གསུམ་དུ་འདུ་བར་
བསྟན་པ་ལ་དགོས་པ་ཡོད་དེ། སྔགས་ཐམས་ཅད་ཀྱི་བྱེད་ལས་ནི་རང་གི་དངོས་གྲུབ་
བསྒྲུབ་པའི་ཆེད་དུ་ཡིན་ལ། དེ་ནི་ཡི་གེ་འབྲུ་གསུམ་གྱི་དྲང་དོན་གྱི་བཟླས་པ་དང་ངེས་
དོན་གྱི་བཟླས་པ་གཉིས་ལ་བརྟེན་ནས་འགྲུབ་པས་སོ། །འོ་ན་སྤྱོད་བཏུས་ལས་སྔགས་



188
གསང་འདུས་བསྐྱེད་རྫོགས།
ཐམས་ཅད་སྐྱེས་པ་དང་། བུད་མེད་དང་། མ་ནིང་གི་བདག་ཉིད་དུ་གསུངས་པ་དེ་
བཏུ་གཞི་དང་བཏུས་པ་གང་གི་དབང་དུ་མཛད་པ་ཡིན་ཞེ་ན། གཉིས་ཀའི་དབང་དུ་
བྱས་པ་ཡིན་ཏེ། བཏུ་གཞིའི་དབང་དུ་བྱས་ན་གསལ་བྱེད་སོ་གསུམ་སྐྱེས་པའི་ཡི་གེ།
དབྱངས་ཡིག་བཅུ་གཉིས་བུད་མེད་ཀྱི་ཡི་གེ །རཾ་ལཾ་བཞི་མ་ནིང་གི་ཡི་གེ །དེ་ལས་
བཏུས་པའི་རྩ་སྔགས་ཀྱི་དབང་དུ་བྱས་ན། ལྷ་ཕོའི་སྔགས་ཐམས་ཅད་སྐྱེས་པའི་ཡི་གེ།
མོའི་སྔགས་ཐམས་ཅད་བུད་མེད་ཀྱི་ཡི་གེ །ཕོ་མོ་ཐུན་མོང་བའི་སྔགས་ཐམས་ཅད་
མ་ནིང་གི་ཡི་གེ །བཏུས་པའི་ཡི་གེ་གསུམ་གྱི་དབང་དུ་བྱས་ན་ཨོ་སྐྱེས་པའི་ཡི་གེ །ཨབུད་
མེད་ཀྱི་ཡི་གེ །ཧཱུཾ་མ་ནིང་གི་ཡི་གེ་ཡིན་པའི་ཕྱིར་རོ། །གཉིས་པ་ནི། སྔགས་ཀྱི་
བརྡ་ནི་སྔགས་ཀྱི་མིང་སྟེ། དེ་ཡང་མགོར་ཨོཾ་དང་མཐར་སྭཱཧཱ་ཡོད་པའི་སྦྲུལ་དང་། ཨོ་
ཡོད་ལ་སྭཱཧཱ་མེད་པའི་མཐའ་མེད་དང་། དེ་ལས་ཟློག་པའི་མགོ་མེད་དང་། གཉིས་
ཀ་མེད་པའི་བཏུས་པ་ཞེས་པ་བཞི་དང་། སྙིང་པོ་ཉེ་སྙིང་རྩ་སྔགས་ཕྲེང་སྔགས་ཞེས་
པ་དུ་མ་ཞིག་ཡོད་ཀྱང་འདིར་ནི་སྔགས་ཀྱི་བརྡ་ཞེས་པ་སྔགས་ཀྱི་གདངས་ལ་བྱས་ནས།
རླུང་ལྡང་འཇུག་གནས་གསུམ་གྱི་རང་གདངས་ཡི་གེ་གསུམ་གྱི་གདངས་སུ་ཡོད་པ་ཉིད་
ཡིན་ཏེ། དེ་ལ་དགོངས་ནས་ལུང་སྟོན་ལས། བརྡ་ཡིས་དེ་ཉིད་གསུམ་གནས་པ། །རང་
བཞིན་བཟླས་པའི་མཚན་ཉིད་དོ། །ཞེས་གསུངས་པ་དང་། དེ་བཞིན་དུ་རྒྱུད་དེ་ཉིད་
ལས། མྱུར་བ་དང་། རྣམ་སྡུད་དང་། དལ་བ་ཅན་ཞེས་པའི་བརྡས་ཀྱང་གསུངས་
སོ༑ ༑གསུམ་པ་ནི། ཡི་གེ་གསུམ་གྱི་རྡོར་བཟླས་བྱས་པས། ཤིན་ཏུ་ཕྲ་བའི་རླུང་
སེམས་དེ་ཡོངས་སུ་གྱུར་པ་ལས་ལྷའི་གཟུགས་དག་མ་དག་གི་སྒྱུ་མའི་སྐུར་གྱུར་པ་དེ་
ཡིན་ཏེ། ལུང་སྟོན་ལས། དེ་ནི་ཡོངས་སུ་གྱུར་པའི་གཟུགས། །ལྷ་རུ་ཉེ་བར་དམིགས་



189
གསང་འདུས་རྫོགས་རིམ་
པ་འོ། །ཞེས་གསུངས་པ་ལྟར་རོ། །བཞི་པ་ནི། ཡི་གེ་གསུམ་གྱི་རྡོར་བཟླས་བྱས་
པས་ཆོས་རྣམས་ཀྱི་དེ་ཁོ་ན་ཉིད་ནམ་མཁའ་ལྟ་བུ་དུས་གསུམ་མཁྱེན་པ་སངས་རྒྱས་
ཐམས་ཅད་ཀྱིས་མ་བྱས་པ་དེ་དང་། རྟོག་པ་སྟེ་ཤེས་པ་གཉིས་རོ་མཉམ་ངོ་བོ་དབྱེར་
མེད་པའི་དོན་གྱི་འོད་གསལ་གྱི་ཡེ་ཤེས་དེ་ཡིན་ཏེ། ལུང་སྟོན་ལས། འགག་མེད་རབ་
ཏུ་ཞི་བ་སྟེ། །རྟག་དང་ཆད་པ་རྣམ་སྤངས་པ། །དུས་གསུམ་མཁྱེན་པས་མ་བྱས་པ།།
རྟོག་པ་ནམ་མཁའ་དབྱེར་མེད་མཚན། །འདི་ཉིད་ཁོ་ན་དོན་དམ་སྟེ། །སོ་སོར་རང་
རིག་མཚན་ཉིད་དོ། །ཞེས་གསུངས་པ་ལྟར་རོ། །ལྔ་པ་ནི། ལུང་སྟོན་ལས། ཐུང་ངུ་
མ་ལུས་ངག་ཏུ་འགྱུར། །གཅིག་མིན་དུ་མ་མ་ཡིན་ནོ། །ཞེས་ཨ་ཐུང་ངག་ཚིག་མ་
ལུས་པའི་རྩ་བར་གསུངས་པའི་དོན་འཆད་པ་ན། སྤྱོད་བསྡུས་ལས། འདི་ན་གསུང་
རབ་འཆད་པ་དག་ནི་བྱུ་ཀ་ར་ཎའི་ཚིག་སྔོན་དུ་བཏང་ནས་སྒྲའི་དོན་འབའ་ཞིག་གི་རྗེས་
སུ་འབྲང་གི །ཡང་ཡི་གེས་བརྗོད་པ་གང་དུ། གང་གི་ཕྱིར། ཇི་ལྟར་རབ་ཏུ་འཇུག་
པ་ཤེས་པ་ནི་མ་ཡིན་ནོ། །ཡི་གེའི་དེ་ཁོ་ན་ཉིད་ཇི་ལྟ་བ་བཞིན་ད་མི་ཤེས་ཏེ། སངས་
རྒྱས་རྣམས་ཀྱི་སྤྱོད་ཡུལ་ཡིན་པའི་ཕྱིར་རོ། །བསྟན་པའི་རིམ་གྱིས་དེ་ཁོ་ན་ཉིད་ཁོང་
དུ་ཆུད་པར་བྱ་ཡི་ཉོན་ཅིག །ཅེས་པའི་དོན་ནི་འདི་ན་བཤད་རྒྱུད་ཀྱི་རྗེས་སུ་འབྲངས་
ནས་ཨ་ཐུང་ངག་ཚིག་མ་ལུས་པ་ལ་འཇུག་པའི་དེ་ཁོ་ན་ཉིད་མི་ཤེས་པའི་རང་སྡེ་གསུང་
རབ་ཀྱི་དོན་འཆད་པ་དག་ནི་བྱུ་ཀ་ར་ཎ་སྟེ། སྒྲ་པའི་ལུགས་ཀྱི་ངག་ཚིག་གི་དོན་ཇི་
ཙམ་ཞིག་ལ་འཇུག་པར་འཆད་པའི་ཚིག་སྔོན་དུ་བྱས་ནས་སྒྲའི་བརྗོད་བྱའི་དོན་དེ་ཙམ་
ཞིག་གི་རྗེས་སུ་འབྲང་གི་ཡང་ཡི་གེས་བརྗོད་པ་སྟེ། ཨ་ཐུང་ངག་ཚིག་མ་ལུས་པའི་རྩ་
བར་གསུངས་པའི་ངེས་དོན་གང་དུ། གང་གི་ཕྱིར། ཇི་ལྟར་རབ་ཏུ་འཇུག་པ་ཤེས་པ་



190
གསང་འདུས་བསྐྱེད་རྫོགས།
མ་ཡིན་ནོ། །དེ་འདྲ་བའི་ཡི་གེ་ཨ་ཐུང་ངག་ཚིག་མ་ལུས་པའི་རྩ་བར་གསུངས་པའི་
དེ་ཁོ་ན་ཉིད་ནི་བློ་དམན་པ་རྣམས་ཀྱིས་མི་ཤེས་པའི་རྒྱུ་མཚན་ཡོད་དེ། སངས་རྒྱས་
རྣམས་ཀྱི་སྤྱོད་ཡུལ་ཡིན་པའི་ཕྱིར་རོ། །དྲང་དོན་བསྟན་པའི་རིམ་གྱིས་ངེས་དོན་ཁོང་
དུ་ཆུད་པར་བྱ་ཡི་ཉོན་ཅིག་ཅེས་པའོ། །ཨ་ཐུང་ངག་ཚིག་མ་ལུས་པའི་རྩ་བར་གསུངས་
པའི་ངེས་དོན་གང་དུ། གང་གི་ཕྱིར། ཇི་ལྟར་རབ་ཏུ་འཇུག་པའི་ཚུལ་འཆད་པ་ལ་
བླ་མ་སྔ་མ་ཁ་ཅིག །འཇུག་གོ་ཞེས་དྲང་ངོ་། །གང་འཇུག་ན་དབྱངས་གསལ་གྱི་ངག་
ཚིག་མ་ལུས་པ་འདི་འཇུག །གང་ལ་འཇུག་ན་རང་གི་བརྗོད་བྱའི་དོན་ལ་འཇུག །རྒྱུ་
མཚན་གང་གིས་འཇུག་ན་ཨ་ཐུང་སྲོག་ཏུ་ཞུགས་པའི་རྒྱུ་མཚན་གྱིས་སོ། །ཚུལ་ཇི་
ལྟར་དུ་འཇུག་ན། ཨ་ཐུང་སྲོག་ཏུ་ཞུགས་པ་ལ་བརྟེན་ནས་དང་པོར་མིང་། དེ་ནས་
ཚིག །དེ་ནས་ཤོ་ལོ་ཀ། དེ་ནས་རབ་བྱེད། དེ་ནས་འཇིག་རྟེན་དང་འཇིག་རྟེན་ལས་
འདས་པའི་གསུང་རབ་རྣམས་འགྲུབ་པའི་ཚུལ་གྱིས་འཇུག་གོ །ཞེས་གསུང་། དེ་ནི་
མི་འཐད་དེ། ཨ་ཐུང་ངག་ཚིག་མ་ལུས་པའི་རྩ་བར་གསུངས་པའི་ངེས་དོན་སྒྲའི་གཞུང་
ཙམ་ལ་བརྟེན་ནས་རྟོགས་མི་ནུས་པར་གསུངས་པ་དང་འགལ་བའི་ཕྱིར་རོ། །རང་ལུགས་
ནི༑ དངོས་ཟིན་དྲང་དོན་དུ་བཤད་ན་སྔ་མ་ལྟར་ཡིན་ལ། དོན་གཉིས་པ་ངེས་དོན་
དུ་བཤད་ན་འཇུག་གོ་ཞེས་དྲང་ངོ༌། །གང་འཇུག་ན་དབྱངས་གསལ་གྱི་མཚོན་དོན་
དུ་གྱུར་པའི་རྩ་བ་དང་ཡན་ལག་གི་རླུང་རྣམས་འཇུག་གོ །གང་ལ་འཇུག་ན་ཨ་ཐུང་
གི་མཚོན་དོན་དུ་གྱུར་པའི་མི་ཤིགས་པ་ཕྲ་བའི་རླུང་ལ་འཇུག་གོ །དགོས་པ་གང་གི་
ཕྱིར་འཇུག་ན་དངོས་པོ་མེད་པ་དོན་གྱི་འོད་གསལ་འདྲེན་པའི་ཕྱིར་འཇུག་གོ །ཚུལ་
ཇི་ལྟར་དུ་འཇུག་ན་ས་ཆུ་ལ་ཐིམ་པ་ལ་སོགས་པའི་འབྱུང་བའི་ཐིམ་རིམ་གྱི་ཚུལ་གྱིས་



191
གསང་འདུས་རྫོགས་རིམ།
འཇུག་གོ །དེ་ལྟར་བཤད་པ་ལྟར་གྱི་ཨ་ཐུང་ངག་ཚིག་མ་ལུས་པའི་རྩ་བར་གསུངས་
པའི་ངེས་དོན་དེ་ཉིད་སྤྱོད་བསྡུས་སུ་ལུང་གསུམ་དྲངས་ནས་བཤད་དེ། ཨ་ནི་ཡིག་འབྲུ་
ཀུན་གྱི་མཆོག །དོན་ཆེན་ཡི་གེ་དམ་པ་ཡིན། །ཁོང་ནས་འབྱུང་བ་སྐྱེ་བ་མེད། །ཚིག་
ཏུ་བརྗོད་པ་སྤངས་པ་སྟེ། །བརྗོད་པ་ཀུན་གྱི་རྒྱུ་ཡི་མཆོག །ཚིག་ཀུན་རབ་ཏུ་གསལ་
བར་བྱེད། །ཅེས་མཚན་བརྗོད་ཀྱི་ལུང་དང་། དེ་བས་ན་བཅོམ་ལྡན་འདས་ཀྱིས་བསམ་
གཏན་མ་ལུས་པའི་སྒོའི་ས་བོན་གྱི་ཚིག །ཨ་ནི་སྐྱེ་བ་མེད་པའི་ཕྱིར་ཆོས་ཐམས་ཅད་
ཀྱི་སྒོའོ། །ཞེས་དྲངས་པ་དང་། སྙིང་གའི་དབུས་ན་མི་ཤིགས་པ། །གསལ་ཞིང་མར་
མེ་དག་དང་མཚུངས། །མི་འགྱུར་མཆོག་ཏུ་ཕྲ་བ་སྟེ། །ཨ་ནི་གཙོ་བོ་དམ་པ་འོ། །ཞེས་
རྡོ་རྗེ་སྙིང་པོ་རྒྱན་རྒྱུད་ཀྱི་ལུང་དང་གསུམ་དྲངས་པའི་མཐར། དེ་ལྟར་ན་དེ་བཞིན་
གཤེགས་པ་ཐམས་ཅད་ཨ་ཡིག་རིགས་སུ་གྱུར་པ་དང་། ཨ་རྒྱུར་གྱུར་པ་དང་། ཨ་
ལས་ངེས་པར་འབྱུང་བ་སྟེ། ཞེས་ལུང་གསུམ་གྱི་དོན་བསྡུས་ནས་གསུངས་སོ། །ལུང་
དེ་རྣམས་ཀྱི་དོན་རིམ་པ་བཞིན་བཤད་ན། སྙིང་གའི་མི་ཤིགས་པ་ཕྲ་བའི་རླུང་དེ་འོད་
གསལ་འཆར་བའི་གཞི་མཆོག་ཡིན་པས། ཨ་ནི་ཡིག་འབྲུ་ཀུན་གྱི་མཆོག །རྒྱུ་མཚན་
དེ་ཉིད་ཀྱིས་ན་དོན་ཆེན་ཡི་གེ་དམ་པ་དང་། རྐང་པ་གསུམ་པ་ལ་ཆག་འགྱུར་ལས།
སྲོག་ཆེན་པོ་ནི་ཡི་གེ་མེད། །ཅེས་གསུངས་པའི་དབང་དུ་བྱས་ན། སྲོག་ནི་མི་ཤིགས་
པ་ཕྲ་བའི་རླུང་ཡིན་ལ། དེ་རླུང་རྣམས་ཀྱི་ནང་ནས་མཆོག་ཏུ་གྱུར་པས་ན་ཆེན་པོ་དང་།
ཡིག་འབྲུའི་གཟུགས་སུ་མེད་པ་ནི་ཡི་གེ་མེད་པ་དང་། བརྗོད་པའི་ཚིག་ཏུ་མེད་པས་
ན་ཚིག་ཏུ་བརྗོད་པ་སྤངས་པ་དང་། སྤྱིར་རླུང་བརྗོད་པ་ཀུན་གྱི་རྒྱུ་དང་། ཁྱད་པར་
དུ་མི་ཤིགས་པ་ཕྲ་བའི་རླུང་དེ་བརྗོད་པ་ཀུན་གྱི་རྒྱུའི་གཙོ་བོ་ཡིན་པས་ན། བརྗོད་པ་



192
གསང་འདུས་བསྐྱེད་རྫོགས།
ཀུན་གྱི་རྒྱུ་ཡི་མཆོག་དང་། མི་ཤིགས་པ་ཕྲ་བའི་རླུང་ལས་བྱུང་བའི་རླུང་གཅིག་མགྲིན་
པར་སོང་སྟེ་གསལ་པོར་སྨྲ་བར་བྱེད་པས་ན། ཚིག་ཀུན་རབ་ཏུ་གསལ་བར་བྱེད། །ཅེས་
པའོ། །ཡང་བསྒོམ་སྟོབས་ཀྱིས་མི་ཤིགས་པ་ཕྲ་བའི་རླུང་དེར་རླུང་ཐམས་ཅད་བསྡུས་
ཏེ་ཐིམ་པ་ལས་རང་བཞིན་གྱིས་སྐྱེ་བ་མེད་པའི་སྟོང་ཉིད་རྟོགས་པའི་འོད་གསལ་ལྷན་
ཅིག་སྐྱེས་བའི་བདེ་བ་ཆེན་པོ་འབྱུང་བ་ནི་སངས་རྒྱས་ཀྱི་ཆོས་ཐམས་ཅད་ཀྱི་སྒོ་ཡིན་
པས་ན། ཨ་ནི་སྐྱེ་བ་མེད་པའི་ཕྱིར་ཆོས་ཐམས་ཅད་ཀྱི་སྒོའོ། །ཞེས་པ་དང༌། དེ་
བཞིན་གཤེགས་པ་ཐམས་ཅད་ཨའི་རིགས་སུ་གྱུར་པ་དང་། ཞེས་སོགས་སྨོས་སོ། །མདོར་
བསྡུ་ན། བསྒོམ་སྟོབས་ཀྱིས་མི་ཤིགས་པ་ཕྲ་བའི་རླུང་དེར་རླུང་ཐམས་ཅད་བསྡུས་ཏེ་
ཐིམ་པ་ལས་འོད་གསལ་རྫོགས་པར་འཆར་བ་རྟོགས་པ་ནི་ངག་དབེན་གྱི་ཤེས་བྱ་སྔགས་
ཀྱི་དེ་ཉིད་ཤེས་ཚུལ་ཐུན་མོང་མ་ཡིན་པ་དང་། ཐུང་ངུ་མ་ལུས་ངག་ཏུ་འགྱུར། །ཞེས་
པའི་ངེས་པའི་དོན་རྙེད་པ་ཡིན་ནོ། །ལྔ་པ་ནི། འདུས་པ་ཕྱི་མ་ལས། ཡེ་ཤེས་ལྔ་ཡི་
རང་བཞིན་དབུགས། །འབྱུང་བ་ལྔ་ཡི་ངོ་བོ་ཉིད། །གོང་བུའི་གཟུགས་ཀྱིས་ཕྱུང་ནས་
ནི༑ ༑ སྣ་ཡི་རྩེ་མོར་རབ་ཏུ་བརྟག །རིན་ཆེན་ཁ་དོག་སྣ་ལྔ་པ། །སྲོག་གི་རྩོལ་བ་
ཞེས་བྱར་བཤད། །རང་སྔགས་སྙིང་གར་བསམས་ནས་ནི། །སྲོག་ནི་ཐིག་ལེར་གྱུར་
པར་བཞག །ཅེས་གསུངས་པའི་དགོངས་པ་འཆད་པ་ན། སྤྱོད་བཏུས་ལས། ཡེ་ཤེས་
ཞེས་པ་ནས་རང་སྔགས་ཞེས་པའི་བར་གྱིས་གདོང་གི་སྣ་རྩེར་འོད་ཀྱི་ཐིག་ལེ་བསྒོམ་པའི་
སྲོག་རྩོལ་བསྟན་པ་དང་། སྙིང་གར་ཞེས་པ་མན་གྱིས་སྔགས་ཐིག་བསྒོམ་ཚུལ་དེ་བསྟན་
ནས། གསང་བའི་སྣ་རྩེར་རྫས་ཐིག་བསྒོམ་པ་སྐབས་འདིར་མ་བསྟན་པར་བཤད་ཀྱང༌།
ལུང་དེའི་དོན་སྒྲོན་གསལ་གྱིས་བཀྲལ་བ་ལྟར་ན། རྐང་པ་དང་པོ་བཞིས་གསང་བའི་



193
གསང་འདུས་རྫོགས་རིམ།
སྣ་རྩེར་རྫས་ཀྱི་ཐིག་ལེའི་སྲོག་རྩོལ་བསྒོམ་པ་དང༌། རྐང་པ་དང་པོ་གཉིས་དང་རིན་
ཆེན་ཞེས་པ་ནས་རང་སྔགས་ཞེས་པའི་བར་གྱིས་གདོང་གི་སྣ་རྩེར་འོད་ཀྱི་ཐིག་ལེའི་སྲོག་
རྩོལ་བསྒོམ་པ་དང༌། སྙིང་གར་ཞེས་པ་མན་ཆད་རྐང་པ་ཕྱེད་དང་གཉིས་ཀྱིས་སྙིང་
གའི་སྣ་རྩེར་སྔགས་ཀྱི་ཐིག་ལེའི་སྲོག་རྩོལ་བསྒོམ་དགོས་པ་དང་བཅས་པ་བསྟན་ནོ། །སྲོག་
རྩོལ་གསུམ་གྱི་གོ་རིམ་འདི་ལྟར་བཤད་པ་ནི་བཤད་པའི་རིམ་པ་ཡིན་གྱི་བསྒོམ་པའི་དབང་
དུ་བྱས་ན་གོ་རིམ་ཟློག་སྟེ་འོག་ནས་འབྱུང་བ་ལྟར་བསྒོམ་དགོས་པ་ཡིན་ནོ། །དེ་གསུམ་
གྱི་ནང་ནས་སྔགས་ཐིག་དང་རྫས་ཐིག་བསྒོམ་པ་གཉིས་ལ་རླུང་ལ་དངོས་སུ་དམིགས་
པ་མེད་ཀྱང་། རླུང་དབུ་མར་འཇུག་པའི་ཐབས་ཡིན་པས་ན་སྲོག་རྩོལ་དུ་བཤད་པ་དང་།
གདོང་གི་སྣ་རྩེར་རྡོར་བཟླས་བྱས་པའི་འོད་ཐིག་བསྒོམ་པ་ལ་རླུང་ལ་དངོས་སུ་དམིགས་
པ་ཡོད་པས་སྲོག་རྩོལ་གྱི་རྣལ་འབྱོར་ཁྱད་པར་བ་ཞིག་ལ་སྲོག་རྩོལ་ཞེས་བཤད་དོ།།
བཤད་རྒྱུད་རྡོ་རྗེ་འཕྲེང་བར་ཡང་། རྩ་རྒྱུད་དུ། རིན་ཆེན་ཆེན་པོ་ཁ་དོག་ལྔ། །ཡུངས་
ཀར་གྱི་ནི་འབྲུ་ཚད་ཙམ། །སྣ་ཡི་རྩེ་མོར་ནན་ཏན་དུ། །རྣལ་འབྱོར་གྱིས་ནི་རྟག་ཏུ་
བསྒོམ། །ཞེས་གསུངས་པའི་དོན་འཆད་པ་ན་སྣ་རྩེ་གསུམ་དང་། དེར་བསྒོམ་རྒྱུའི་
ཐིག་ལེ་གསུམ་གསུངས་པ་ཡིན་ཏེ། ཡང་དེ་ཉིད་ལས། སྣ་རྩེ་གསུམ་གྱི་མཚན་ཉིད་
ནི༑ ༑གསང་བ་སྙིང་ཁ་གདོང་སྣའི་མིང་། །ཞེས་དང་། རླུང་དང་སྔགས་དང་རྫས་
རྣམས་ཀྱི། །ཐིག་ལེ་གསུམ་སྟེ་བླ་ན་མེད། །ཅེས་གསུངས་པ་ལྟར་རོ། །འོ་ན་ཅིའི་
ཕྱིར་སྲོག་རྩོལ་ཞེ་ན། སྲོག་ནི་རླུང་ཡིན་ལ་རྩོལ་བའི་སྐད་དོད་ཨ་ཡ་མ་ཞེས་པ་འབད་
པ་དང་། འགོག་པ་དང་། མཆུར་རིང་བ་གསུམ་ལ་འཇུག་པ་ལས་དུས་འཁོར་བས་
འགོག་པ་ལ་འཇུག་པའི་དབང་དུ་བྱས་ནས་རོ་རྐྱང་གི་རླུང་གི་རྒྱུ་བ་བཀག་ནས་དབུ་མའི་



194
གསང་འདུས་བསྐྱེད་རྫོགས། །
ནང་དུ་འཇུག་པ་ལ་སྲོག་རྩོལ་གྱི་དོན་དུ་བཤད། སྒྲོན་གསལ་ལས་ནི། མཆུ་རིང་བ་
ལ་འཇུག་པའི་དབང་དུ་བྱས་ནས། ཚེ་རིང་དུ་བསྲིང་བར་བྱེད་པའི་རླུང་ལ་སྲོག་རྩོལ་
གྱི་དོན་དུ་འཇོག་པའི་སྒྲ་དོན་གསུངས་སོ། །འོ་ན་སྐབས་འདིར་སྲོག་རྩོལ་གསུམ་བསྒོམ་
པའི་དགོས་པ་ཇི་ལྟར་ཡིན་ཞེ་ན། རླུང་རྣམས་སྙིང་གའི་མི་ཤིགས་པ་ལ་བསྡུས་ཏེ་ཐིམ་
པ་ལས་སྟོང་པ་བཞི་འདྲེན་པའི་ཕྱིར་དུ་ཡིན་ནོ། །གལ་ཏེ་སྲོག་རྩོལ་གཞན་གཉིས་པོ་
དེ་ལྟར་ཡིན་དུ་ཆུག་ཀྱང་། རྫས་ཐིག་བསྒོམ་པ་ལ་ནི་འོག་སྒོ་ཁོ་ནར་དམིགས་པ་གཏོད་
པས་སྙིང་གའི་སྡུད་རིམ་ལས་བྱུང་བའི་སྟོང་པ་བཞི་མི་སྐྱེའོ་སྙམ་ན་སྐྱོན་མེད་དེ། རླུང་
དབུ་མར་ཞུགས་ཏེ་མཉམ་རྒྱུ་ཤེད་མཚུངས་སུ་ཐེངས་ཐེངས་ཀྱི་བར་དེ་ལྟར་ཡིན་ཀྱང་
ཐིམ་པར་རྩོམ་པ་ན། མན་ངག་གིས་སྙིང་གར་གནད་དུ་བསྣུན་པའི་ཕྱིར་རོ། །དྲུག་
པ་ལ་གསུམ། སྲོག་རྩོལ་གསུམ་བསྒོམ་པའི་རིམ་པ་བཤད་པ་དང་། རྡོར་བཟླས་ཀྱི་
ཐུན་མོང་མ་ཡིན་པའི་བྱེད་ལས་བཤད་པ་དང་། སྲོག་རྩོལ་བསྒོམ་པའི་ཉམས་མྱོང་
སྐྱེ་བའི་རིམ་པ་བཤད་པའོ། །དང་པོ་ལ་གསུམ། སྙིང་གའི་སྣ་རྩེར་སྔགས་ཀྱི་ཐིག་
ལེའི་སྲོག་རྩོལ་བསྒོམ་པ་བཤད་པ། གདོང་གི་སྣ་རྩེར་འོད་ཀྱི་ཐིག་ལེའི་སྲོག་རྩོལ་བསྒོམ་
པ་བཤད་པ། གསང་བའི་སྣ་རྩེར་རྫས་ཀྱི་ཐིག་ལེའི་སྲོག་རྩོལ་བསྒོམ་པ་བཤད་པའོ།།
དང་པོ་ལ་གཉིས། ཐིག་ལེ་ཉི་ཚེ་བསྒོམ་ཚུལ་དང་། སྔགས་འཁོར་བསྒོམ་ཚུལ་ལོ།།
དང་པོ་ལ། གནས་གང་དུ་བསྒོམ་པ་དང་། རྟེན་གང་ལ་གནས་ནས་བསྒོམ་པ། ཚུལ་
ཇི་ལྟར་དུ་བསྒོམ་པ། དབྱིབས་དང་ཁ་དོག་ཇི་ལྟ་བུར་བསྒོམ་པ། དེ་ལྟར་བསྒོམ་པའི་
ཕན་ཡོན་དང་ལྔ་ལས། དང་པོ་ནི། རྩ་རྒྱུད་ལེའུ་བཅུ་གཉིས་པ་ལས། དགོན་པ་ཆེན་
པོའི་ས་ཕྱོགས་སུ། །མེ་ཏོག་འབྲས་བུ་སོགས་ཀྱིས་བརྒྱན། །རི་བོ་དབེན་པའི་ས་ཕྱོགས་



སྟེ་
195
གསང་འདུས་རྫོགས་རིམ།
སུ༑ ༑དངོས་གྲུབ་ཐམས་ཅད་བསྡུས་པ་སྒྲུབ། །ཅེས་གསུངས་པའི་དྲང་དོན་གྱི་གནས་
ལྟ་བུར་བསྒོམ། །གཉིས་པ་ནི། ལུས་དབེན་གྱི་གསང་ཆེན་རྡོ་རྗེ་འཆང་ཡབ་ཡུམ་གྱི་
རྣལ་འབྱོར་ལ་གནས་ནས་བསྒོམ། གསུམ་པ་ནི། རིམ་ལྔ་བསྡུས་པ་ལས། ལུས་དང་
དུས་དང་ཡུལ་རླུང་གིས། །གནད་ནི་རྣམ་པ་བཞིར་ཤེས་བྱ། །ཞེས་གསུངས་པ་ལྟར་
གནད་བཞི་ལས། དུས་ཀྱི་གནད་ནི་སྔར་བཤད་ཟིན། ལུས་དང་རླུང་གི་གནད་ནི། རྡོ་
རྗེ་འཕྲེང་བ་ལས། སྤྱོད་ལམ་བདེ་བ་ཆེན་པོའི་གནས། །གང་གིས་དངོས་གྲུབ་མཆོག་
ཏུ་འགྱུར། །སྒྲུབ་པོ་བདེ་བའི་སྟན་འདུག་ནས། །མིག་གཉིས་སྣ་རྩེར་གཏད་བྱས་ལ།།
སྣ་ནི་ལྟེ་བའི་ཚད་དུ་བཞག །ཕྲག་གོང་མཉམ་ལ་ལྕེ་རྐན་སྦྱར། །སོ་དང་མཆུ་ནི་བདེ་
བར་བཞག །དབུགས་ཀྱི་འབྱུང་རྔུབ་གློད་ནས་ནི། །ཅུང་ཟད་ཅུང་ཟད་རྩོལ་བྲལ་ནས།།
ཇི་ལྟ་བ་བཞིན་འབྱུང་རྔུབ་ནི། །སེམས་དཔའི་སྐྱིལ་ཀྲུང་ལེགས་གནས་པ། །དེ་ལྟར་
སྤྱོད་ལམ་དང་ལྡན་པས། །ཡི་གེ་གཉིས་ནི་རྟག་ཏུ་བཟླ། །ཞེས་གསུངས་པ་ལྟར་ཡིན།
ཡུལ་གྱི་གནད་ནི་སྙིང་གའི་དབུས་ཀྱི་ཨ་བ་དྷཱ་ཏཱིའི་ནང་དུ་བསྒོམ་པ་ཁ་ཆེ་ལག་སྨིས་བཤད་
པ་ལྟར་ཡིན། བཞི་པ་ནི། ཀུ་ཀུ་རི་པས། དེ་ཡི་ལྟེ་བར་བསམས་པ་ནི། །ཉི་དཀྱིལ་
ཐིག་ལེ་ཟླ་བ་སྟེང་། །དབྱིབས་ནི་ག་འུ་ཁ་སྦྱོར་འདྲ། །ཉི་མ་ཐབས་ལ་ཤེས་རབ་ཟླ།།
ཞེས་ཐིག་ལེ་དཀར་དམར་གའུ་ཁ་སྦྱོར་དུ་བཤད། ཞལ་ལུང་ལས་ནི། དཀར་ལ་དམར་
བའི་མདངས་ཅན་དུ་བཤད། ཡི་གེ་ནི་ཨ་ཐུང་དང་བཅས་པ་བསྒོམ་པ་སྤྱོད་བསྡུས་དང་
རིམ་ལྔ་བསྡུས་པ་ལས་གསུངས་ཤིང་། རྡོ་རྗེ་འཕྲེང་བར་ཧཱུྃ་ཡིག་བསྒོམ་པར་ཡང་བཤད་
དོ༑ ༑ལྔ་པ་ནི། མངོན་བརྗོད་བླ་མ་ལས། རྟག་ཏུ་སྙིང་ལ་གནས་པ་ཡི། །ཐིག་ལེ་
གཅིག་ལ་འགྱུར་མེད་པ། །དེ་སྒོམ་བྱེད་པའི་སྐྱེ་བོ་ལ། །ངེས་པར་ཡེ་ཤེས་སྐྱེ་བར་



196
གསང་འདུས་བསྐྱེད་རྫོགས།
འགྱུར། །ཞེས་གསུངས་ཤིང༌། དེའི་དགོངས་པ་འགྲེལ་བའི་དྲིལ་བུ་རིམ་ལྔ་ལས་ཀྱང་།
སྒྲ་དང་ཡི་གེར་ལྡན་པའི་སེམས། །སྙིང་གར་གཞག་བྱ་དེ་ནས་འདིའི། །རྨོངས་པའི་
རབ་རིབ་འཇོམས་མཛད་པའི། །མངའ་བདག་བཅོམ་ལྡན་འབྱུང་འགྱུར་ཏེ། །ཞེས་
སྙིང་གར་མི་ཤིགས་པའི་ཐིག་ལེ་ཨ་ཐུང་དང་བཅས་པ་བསྒོམས་པས་རྨོངས་པའི་རབ་
རིབ་འཇོམས་པར་བྱེད་པའི་འོད་གསལ་ལྷན་ཅིག་སྐྱེས་པའི་བདེ་བ་ཆེན་པོ་འབྱུང་བར་
གསུངས་སོ། །གཉིས་པ་སྔགས་འཁོར་བསྒོམ་ཚུལ་ནི། རིམ་ལྔ་བསྡུས་པ་གསལ་བ་
ལས། དྲན་པ་སྣ་ཚོགས་རྣམ་རྟོག་རྣམས། །སེམས་ལས་ཡང་དག་འབྱུང་བས་ན། །རྣམ་
ཤེས་སྲོག་ནི་འདུ་བའི་རྟེན། །སྙིང་གར་སྔགས་ཀྱི་འཁོར་ལོ་བསྒོམ། །ཞེས་སྙིང་གར་
སྔགས་འཁོར་བསྒོམ་པར་གསུངས། སྔགས་འཁོར་ཇི་ལྟ་བུ་ཞིག་བསྒོམ་པ་ཡང་། དེ་
ཉིད་ལས། སྔགས་ཀྱི་ཡི་གེའི་འཁོར་ལོ་ནི། །དང་པོར་ཆུ་སྐྱེས་འདབ་བརྒྱད་པ། །ཕྱི་
ནང་གསང་བའི་ཚུལ་གྱིས་ནི། །རིམ་པ་ལྡན་པར་བསམ་གཏན་བྱ། །ཞེས་སྙིང་གར་
པདྨ་འདབ་མ་བརྒྱད་པ་གསུམ་རིམ་པ་གཅིག་བསྒོམ་པ་དང་དེར་ཡི་གེ་འགོད་པ་ཡང་།
དེ་ཉིད་ལས། ཕྱི་རིམ་ཤེས་རབ་དབྱངས་ཡིག་མཚན། །བར་པ་གསལ་བྱེད་ཐབས་
བཅས་པ། །གཉིས་སུ་མེད་པ་ནང་མར་གནས། །ཕྱོགས་མཚམས་རིམ་པའི་ཏིང་ངེ་
འཛིན། །སྦྱོར་བ་རྣམ་པ་གསུམ་རང་བཞིན། །དབུས་སུ་མི་ཤིགས་ཐིག་ལེ་སྟེ། །ཨ་
ཡིག་དང་བཅས་སྲོག་གྱུར་གང་། །ཀུན་གྱི་སྙིང་པོ་སྤྲོ་ཞིང་སྡུད། །ཅེས་པད་འདབ་
ཕྱི་མ་བརྒྱད་ལ་ཨ་ཡིག་གིས་མཚན་པའི་དབྱངས་ཡིག་ཤེས་རབ་སྣང་བ་མཚོན་བྱེད་
ཁ་དོག་དཀར་པོ་དང་། བར་པ་བརྒྱད་ལ་མ་ཡིག་དང་ཀྵ་ཡིག་སྤངས་པའི་གསལ་བྱེད་
སོ་གཉིས་ཐབས་མཆེད་པ་མཚོན་བྱེད་ཁ་དོག་དམར་པོ་དང༌། ནང་མ་བརྒྱད་ཀྱི་ཕྱོགས་



19?
གསང་འདུས་རྫོགས་རིམ།
བཞིར་མ་ནིང་གི་ཡི་གེ་བཞི་ཐབས་ཤེས་གཉིས་སུ་མེད་པ་ཉེར་ཐོབ་མཚོན་བྱེད་ཁ་དོག་
ནག་པོ་དང་། དབུས་སུ་མི་ཤིགས་པའི་ཐིག་ལེ་ཨ་ཐུང་དང་བཅས་པ་བསྒོམ་པར་གསུངས་
སོ༑ ༑དེ་ཡང་སྙིང་གའི་ཧ་ཏིར་རླུང་འདུ་སླ་བའི་ཕྱིར་དུ་དེ་ལྟར་བསྒོམ་པར་གསུངས་
ཀྱི་སྔགས་འཁོར་ངེས་པར་བསྒོམ་དགོས་པ་ནི་མ་ཡིན་ཏེ། འདུས་པ་རྩ་བཤད་ཀྱི་རྒྱུད་
དང་། འཕགས་པ་ཡབ་སྲས་ལྔའི་གཞུང་རྣམས་ལས་སྔགས་འཁོར་བསྒོམ་པ་མ་བཤད་
ཅིང་། མར་ལུགས་ཀྱི་གདམས་པ་རིམ་ལྔ་བསྡུས་པ་གསལ་བ་ལས་འཁོར་ལོ་མེད་པ་
དང་། སེམས་དཔའ་གསུམ་བརྩེགས་དང་། ཅིག་ཅར་བ་རྣམས་ལས་ཀྱང་། སྔགས་
འཁོར་མེད་པའི་མི་ཤིགས་པའི་ཐིག་ལེ་ཨ་ཐུང་དང་བཅས་པ་ཙམ་ཞིག་བསྒོམ་པར་
གསུངས་པའི་ཕྱིར་རོ། །གཉིས་པ་ལ་བཞི། དགོས་པ་ཅིའི་ཕྱིར་དུ་རླུང་གང་ལ་རྡོར་
བཟླས་བྱ་བ། གནས་གང་ནས་བྱ་བ། རླུང་སྔགས་དབྱེར་མེད་དུ་སྦྱོར་ཚུལ། རྡོར་
བཟླས་ཀྱི་དབྱེ་བ་བསྟན་པའོ། །དང་པོ་ནི་རྫོགས་རིམ་པས་ཞི་རྒྱས་དབང་དྲག་གི་ལས་
སྒྲུབ་པའི་ཕྱིར་དུ་རྩ་བའི་རླུང་བཞི་ལ་རྡོར་བཟླས་བྱེད་པ་དང་། རྫོགས་རིམ་པས་མིག་
ལ་སོགས་པའི་མངོན་ཤེས་ལྔ་སྒྲུབ་པའི་ཕྱིར་དུ་ཡན་ལག་གི་རླུང་ལྔ་ལ་རྡོར་བཟླས་བྱེད་
པ་དང་། ལུས་དབེན་སྔོན་དུ་སོང་ནས་སེམས་དབེན་གྱི་སྟོང་པ་རྣམས་བསྐྱེད་པའི་དོན་
དུ་རྩ་བའི་རླུང་བཞི་དང་ཡན་ལག་གི་རླུང་ལྔ་ལ་རྡོར་བཟླས་བྱེད་པ་དང་སྐབས་གསུམ་
ཡོད་པ་ལས། འདིར་ནི་ཕྱི་མའི་དབང་དུ་བྱས་པ་ཡིན་ནོ། །གཉིས་པ་ནི། འོ་ན་ལུས་
ཀྱི་གནས་འདི་ནས་རྡོར་བཟླས་བྱེད་ཀྱི་ངེས་པ་ཡོད་དམ་ཞེ་ན། ཁ་ཅིག་ལུས་ཀྱི་ཁོག་
པའི་ནང་ནས་འབྱུང་འཇུག་བྱེད་པའི་རླུང་ལ་བྱེད་པ་མ་གཏོགས་ལུས་ཀྱི་གནས་འདི་ནས་
བྱེད་ཀྱི་ངེས་པ་མེད་ཅེས་གསུངས། ཁ་ཅིག་རྩ་བའི་རླུང་བཞིའི་གནས་མགྲིན་པ་ལ་སོགས་



-
-
-
-
གསང་འདུས་བསྐྱེད་རྫོགས། 198
པའི་རྩ་འཁོར་སོ་སོ་ལ་བརྟེན་ནས་བྱེད་དོ་ཞེས་གསུངས། དེ་ནི་མི་འཐད་དེ། དང་པོ་
ལ་རླུང་སྔགས་དབྱེར་མེད་དུ་སྦྱོར་བ་ཙམ་ཡོད་ཀྱང་རྡོ་རྗེའི་ལུས་ལ་གནད་དུ་བསྣུན་པ་
དང་བྲལ་བས། ཇི་ཙམ་འབད་ཀྱང་རླུང་དབུ་མར་ཞུགས་པ་སོགས་འབྱུང་བ་མི་སྲིད་
ལ༑ ལུགས་གཉིས་པ་ལ་ལུས་ལ་གནད་དུ་བསྣུན་པ་དང་རླུང་སྔགས་ངོ་བོ་དབྱེར་མེད་
དུ་སྦྱོར་བ་ཡོད་ཀྱང་ལུགས་འདིའི་རྡོར་བཟླས་ཀྱི་གནད་ཐུན་མོང་མ་ཡིན་པའི་གནད་
ཇི་ལྟ་བ་བཞིན་དུ་མི་རྟོགས་པར་འགྱུར་བའི་ཕྱིར་རོ། །རང་ལུགས་ནི། སྙིང་གའི་མི་
ཤིགས་པའི་ཐིག་ལེ་ལ་རླུང་ལྡང་འཇུག་གནས་གསུམ་གྱི་གདངས་དང་། ཡི་གེ་གསུམ་
གྱི་གདངས་ངོ་བོ་དབྱེར་མེད་དུ་སྦྱོར་བའི་རྡོ་རྗེའི་བཟླས་པ་བྱེད་པ་ཡིན་ཏེ། རྩ་རྒྱུད་
ལེའུ་གསུམ་པ་དང་། དྲུག་པ་རྩ་འགྲེལ་རྣམས་ཀྱིས་དེ་ལྟར་བསྟན་ཅིང་། སྤྱོད་བསྡུས་
དང་སློབ་དཔོན་སྒྲ་དབྱངས་བཅུ་གཅིག་པ་སོགས་ཐམས་ཅད་མཐུན་པར་འབྱུང་བའི་
ཕྱིར། དེས་ན་རྒྱུད་ཀྱི་བརྗོད་བྱའི་གཙོ་བོ་དག་མ་དག་གི་སྒྱུ་མའི་སྐུ་བར་དོ་བཞིན་དུ་
བསྐྱེད་པ་ལ། དེ་རྣམས་ཀྱི་ཉེ་རྒྱུ་དཔེ་དོན་གྱི་འོད་གསལ་འཆི་དུས་བཞིན་དུ་བསྐྱེད་དགོས།
དེ་ལ་རླུང་ཐམས་ཅད་སྙིང་གའི་མི་ཤིགས་པ་ལ་ཐིམ་དགོས། དེ་ལ་སྙིང་གའི་མི་ཤིགས་
པ་ལ་རྡོར་བཟླས་བྱེད་དགོས་ཤིང་། དེ་ལ་དགོངས་ནས་སྤྱོད་བསྡུས་སུ་གང་དང་གང་
གི་ཕྱིར་ཇི་ལྟར་རབ་ཏུ་འཇུག་པའི་ཚུལ་གསུམ་གསུངས་སོ། །གསུམ་པ་ནི། འདུས་
པ་རྩ་བཤད་ཀྱི་རྒྱུད་དང་འཕགས་པ་ཡབ་སྲས་ཀྱི་གཞུང་རྣམས་ལས་སྔགས་ཡི་གེ་གསུམ་
སྒྲ་གཟུགས་གང་ལ་བྱེད། དེ་དང་སྦྱོར་རྒྱུའི་རླུང་གི་དེ་ཉིད་ལ་རླུང་གི་གདངས་གང་
ཡིན་མི་གསལ་ལ། མར་ལུགས་པ་ཁ་ཅིག །རླུང་འཕྲེང་ཐག་ལྟ་བུ་ལ་སྔགས་འཕྲེང་
རྡོག་འཁྲིགས་པ་བཞིན་བྲིས་པའི་རྣམ་པ་ཅན་ལ་བཞེད་ཀྱང་། རང་ལུགས་ལ། རྗེ་



199
གསང་འདུས་རྫོགས་རིམ།
འགོས་ཀྱིས་བཞེད་པ་ལྟར་ཡི་གེ་གསུམ་གྱི་གདངས་ལ་བྱེད་ཅིང་། དེ་དང་སྦྱོར་རྒྱུའི་
རླུང་ཡང་གདངས་ལ་བྱེད་པ་ཡིན་ཏེ། རྩ་རྒྱུད་ལས། སློང་མོ་ཟ་ཞིང་མི་བཟླ་སྟེ། །སློང་
ལ་དགའ་བར་མི་བྱ་འོ། །ཞེས་གསུངས་པའི་དགོངས་པ་འགྲེལ་པ་ན། ལུང་སྟོན་ལས།
ཐ་དད་ཡི་གེའི་སློང་མོ་ཡིན། །དེ་འདོན་པ་ནི་ཟ་བ་སྟེ། །དེ་དག་སློང་མོ་ཟ་བར་འདོད།།
ཅེས་རླུང་སྔགས་ཐ་དད་དུ་ཞེན་ཅིང་ལྟ་བ་དེ་རྡོར་བཟླས་ཀྱི་མི་མཐུན་ཕྱོགས་སུ་གསུངས་
པའི་ཤུགས་ཀྱིས་རྡོར་བཟླས་ལ་རླུང་སྔགས་དབྱེ་མེད་དུ་སྦྱོར་བ་གཅིག་དགོས་པ་གྲུབ་
ལ༑ དེ་ནི་ཡི་གེ་དང་རླུང་གི་གདངས་ལ་རུང་གི །གཟུགས་ལ་མི་རུང་ངོ་། །གདངས་
ཀྱང་ཚིག་ཏུ་བརྗོད་པའི་སྒྲ་མ་ཡིན་ཏེ། ཚིག་ཏུ་བརྗོད་པའི་སྒྲ་གང་ཡིན་ཕྱི་རོལ་གྱི་ངག་
ཡིན་ལ། སྤྱོད་བསྡུས་ལས་འདི་ནང་གི་བཟླས་པར་གསུངས་པས་སོ། །ཚིག་ཏུ་མི་བརྗོད་
པར་མ་ཟད། ཚིག་ཏུ་བརྗོད་པའི་རྣམ་པ་ཡིད་ལ་བྱེད་པའི་གདངས་ཀྱང་མ་ཡིན་ནོ།།
འོ་ན་ཇི་ལྟར་ཡིན་ཞེ་ན། རླུང་ལྡང་འཇུག་གནས་གསུམ་གྱི་རང་གདངས་ཡི་གེ་གསུམ་
གྱི་གདངས་སུ་ཤར་བའི་སྒོ་ནས་དབྱེར་མེད་དུ་སྦྱོར་བ་དེ་རླུང་སྔགས་དབྱེར་མེད་དུ་སྦྱོར་
ཞེས་པའི་དོན་དང་། ཡང་རླུང་ཡི་གེ་གསུམ་གྱི་གདངས་སུ་སྒྲོག་བཞིན་པ་ལྟ་བུར་ཡོད་
པ་ལ་ངོ་ཤེས་པར་བྱས་ནས་མ་ཡེངས་པར་ཡིད་གཏོད་པ་ཉིད་ཡིད་བཟླས་སུ་བྱེད་པ་ཡང་
ཡོད་དོ། །འདི་ལ་བླ་མ་ཁ་ཅིག །ཡི་གེ་གསུམ་གྱི་རྡོར་བཟླས་བྱེད་པའི་ཚེ་རླུང་བཟོ་
མེད་དུ་འཇོག་པ་ཡིན་ནོ་གསུང་། དེ་ནི་མི་འཐད་པ་ཡིན་ཏེ། ཉིན་ཞག་ཕྲུགས་གཅིག་
ལ་རླུང་འབྱུང་འཇུག་གཉིས་གཅིག་ཏུ་བྱས་པའི་ཉི་ཁྲི་ཆིག་སྟོང་དྲུག་བརྒྱ་ལས་མི་རྒྱུ་བས།
གནས་པ་ཆེད་དུ་མ་བྱས་ན་ཡི་གེ་གསུམ་གྱི་རྡོར་བཟླས་མི་ཚང་བའི་ཕྱིར། དེས་ན་ཡི་
གེ་གཉིས་ཀྱི་རྡོར་བཟླས་ལ་རླུང་བཟོ་མེད་དུ་བཞག་པས་ཆོག་ཀྱང་། ཡི་གེ་གསུམ་གྱི་



200
གསང་འདུས་བསྐྱེད་རྫོགས། །
རྡོར་བཟླས་ལ་བར་དུ་གནས་པར་ཆེད་དུ་བྱེད་པ་མར་འགོས་གཉིས་ཀའི་གདམས་པ་ལས་
བྱུང་བ་ལྟར་བྱ་དགོས་སོ། །གནས་པའི་ཡུན་ཚད་ཀྱང་སྔ་མ་ཁ་ཅིག་ལྡང་འཇུག་གཉིས་
གང་རུང་གི་ཡུན་ཚད་ལས་ལྷག་པ་རེ་བཞེད་ཀྱང་། རང་ལུགས་ལ་རྗེ་འགོས་ཀྱིས་གསུངས་
པ་ལྟར། དང་པོར་ལྡང་འཇུག་གཉིས་གང་རུང་གི་ཡུན་ཚད་དང་མཉམ་པ་རེ་བསྒོམ་
པ་ཡིན་ནོ། །བཞི་པ་ལ་གསུམ། བཟླས་པའི་ཡུལ་རླུང་གི་སྒོ་ནས་དབྱེ་བ། བཟླས་
པའི་སྔགས་ཀྱི་སྒོ་ནས་དབྱེ་བ་དང་། གནས་ཀྱི་སྒོ་ནས་དབྱེ་བའོ། །དང་པོ་ལ། རྩ་
བའི་རླུང་གི་རྡོར་བཟླས་དང་། ཡན་ལག་གི་རླུང་གི་རྡོར་བཟླས་གཉིས། དང་པོ་ལ་
བཞི་དང་། གཉིས་པ་ལ་ལྔར་དབྱེའོ། །གཉིས་པ་ལ་ཧཱུྃ་ཧོའི་ཡི་གེ་གཉིས་ཀྱི་རྡོར་བཟླས་
དང༌། ཡི་གེ་གསུམ་གྱི་རྡོར་བཟླས་གཉིས་ལས། དང་པོ་བཤད་རྒྱུད་རྡོ་རྗེ་འཕྲེང་བ་
ལས་བཤད། གཉིས་པ་རྡོ་རྗེ་འཕྲེང་བ། དགོངས་པ་ལུང་སྟོན། རྒྱུད་ཕྱི་མ། འཕགས་
པ་ཡབ་སྲས་ཀྱི་གཞུང་རྣམས་ལས་བཤད། གསུམ་པ་ལ་སྟེང་སྒོའི་རྡོར་བཟླས་དང་འོག་
སྒོའི་རྡོར་བཟླས་གཉིས་སུ་ཡོད། ཁ་ཆེ་ལག་སྨིས་དང་སྐལ་ལྡན་གྲགས་པ་སོགས་ཀྱིས་
རྡོར་བཟླས་ཀྱི་དབྱེ་བ་ལ། རིགས་དྲུག་གི་བཟླས་པ། ཁྲོ་བོའི་བཟླས་པ། དུག་གསུམ་
གྱི་བཟླས་པ། མ་ནིང་གི་བཟླས་པ་དང་བཅུ་གཅིག་ཏུ་བྱས་ནས། དེ་ནི་ལེའུ་བཅུ་གསུམ་
པ་རྩ་འགྲེལ་གྱི་དགོངས་པ་ཡིན་ནོ། །ཞེས་གསུངས། དེ་ནི་མི་འཐད་དེ། སྐུ་གསུམ་
གྱི་བཟླས་པ་ནི་ཡི་གེ་གསུམ་གྱི་དེ་ཁོ་ན་ཉིད་རྟག་ཆད་ཀྱི་མཐའ་བཞི་བྲལ་བ་ལ་ཡང་དང་
ཡང་དུ་ལྟ་བ་ལ་བཤད་པ་དང་། ཁྲོ་བོའི་བཟླས་པ་ངག་བཟླས་སུ་བཤད་པ་དང་། དུག་
གསུམ་གྱི་བཟླས་པ་རྟེན་ཟུང་འཇུག་པས་དུག་གསུམ་ཅན་གྱི་སེམས་ཅན་རྣམས་འོད་
༡༽ རིམ་ལྔ་གསལ་སྒྲོན་ ༡༥ ༤ ནི་ སྐུ་གསུང་ཐུགས་ཀྱི་



201
གསང་འདུས་རྫོགས་རིམ།
གསལ་དུ་འཇུག་པ་ལ་བཤད་པ་དང་། མ་ནིང་གི་བཟླས་པ་ཡང་འོད་གསལ་བསྒོམ་
པ་ལ་བཤད་པས་དེ་རྣམས་ལ་རླུང་གི་བཟླས་པ་མེད་ཅིང་རྡོར་བཟླས་སུ་མི་རུང་བའི་ཕྱིར་
རོ༑ ༑དེས་ན་རིན་པོ་ཆེའི་བཟླས་པ་དང་། ཐོགས་མེད་ཀྱི་བཟླས་པ་གཉིས་ནི་རྡོར་
བཟླས་དངོས་ཡིན་ལ། རིན་པོ་ཆེའི་བཟླས་པ་ནི་རྩ་བའི་རླུང་བཞི་ལ་རྡོར་བཟླས་བྱས་
པས། རླུང་རྣམས་སྙིང་གའི་མི་ཤིགས་པ་ལ་བསྡུས་ཏེ་ཐིམ་པ་ལས་སྟོང་བཞི་རིན་པོ་
ཆེ་འདྲེན་པར་བྱེད་པས་རིན་པོ་ཆེའི་བཟླས་པ་ཞེས་བྱའི་རིན་འབྱུང་གི་བཟླས་པར་སྟོན་
པ་མིན་ལ། ཐོགས་མེད་ཀྱི་བཟླས་པ་ཡང་ཡན་ལག་གི་རླུང་ལྔ་ལ་རྡོར་བཟླས་བྱས་པས་
མིག་ལ་སོགས་པའི་དབང་པོའི་སྒོ་སོ་སོ་ནས་འབྱུང་འཇུག་བྱེད་པའི་རླུང་རྣམས་ཡུལ་
ལ་ཐོགས་མེད་དུ་འཇུག་པས་ན་ཐོགས་མེད་ཀྱི་བཟླས་པ་ཞེས་བྱ་ཡི། དོན་གྲུབ་ཀྱི་བཟླས་
པར་སྟོན་པ་ནི་མ་ཡིན་ནོ། །གསུམ་པ་གསང་བའི་སྣ་རྩེར་རྫས་ཀྱི་ཐིག་ལེའི་སྲོག་རྩོལ་
བསྒོམ་པ་ལ་གཉིས་ལས། བཤད་རྒྱུད་རྡོ་རྗེ་འཕྲེང་བར་གསུངས་པ་ནི་ལས་ཀྱི་ཕྱག་
རྒྱའི་པདྨའི་སྣ་རྩེ་དང་། རང་གི་རྡོ་རྗེའི་སྣ་རྩེ་གཉིས་ཕྲད་མཚམས་སུ་བྱང་སེམས་མི་
འཕོ་བར་འཛིན་པ་ལ་གསང་བའི་སྣ་རྩེར་ཐིག་ལེ་བསྒོམ་པར་བཤད་པ་གཅིག་དང་། རྒྱུད་
ཕྱི་མའི་དོན་སྒྲོན་གསལ་གྱིས་བཀྲལ་བ་ལྟར་ན་ཡེ་རྒྱ་ལ་བརྟེན་ནས་སྒོམ་པར་བྱེད་པའོ།།
དེ་ཡང་ཡེ་རྒྱ་ལ་བརྟེན་ནས་སྒོམ་པར་བྱེད་པ་དེ་ལ། སྤྱིར་དཀྱིལ་འཁོར་པའི་ལྷ་རྣམས་
བདེ་བས་མཆོད་པའི་ཕྱིར་དུ་ཡེ་རྒྱ་ལ་བརྟེན་པ་དང༌། དཀྱིལ་འཁོར་རྒྱལ་མཆོག་གི་
ལྷ་སྤྲུལ་པའི་ཕྱིར་དུ་ཡེ་རྒྱ་ལ་བརྟེན་པ་དང་། རང་དང་ཡེ་རྒྱའི་དྷཱ་ཏཱིའི་མར་སྣ་གཉིས་
ཕྲད་མཚམས་སུ་ཐིག་ལེ་ཡུངས་འབྲུ་ཙམ་ལ་སེམས་གཏོད་པ་དང་གསུམ་ལས་འདིར་
ནི་ཕྱི་མའི་དབང་དུ་བྱས་པ་ཡིན་ནོ། །དེ་ལྟར་བསྒོམ་པའི་དགོས་པ་ཡང་རླུང་དྷུ་ཏིར་



གསང་འདུས་བསྐྱེད་རྫོགས། ༡༠༡
སྡུད་པའི་ཆེད་ཡིན་མོད་ཀྱང་། སྔར་རླུང་དྷུ་ཏིར་སྡུད་མ་ནུས་པ་བསྡུ་བ་ནི་མ་ཡིན་ཏེ།
ལུས་དབེན་ལ་ལོབས་པ་ན་རླུང་དྷུ་ཏིར་སྡུད་ནུས་པའི་ཕྱིར་རོ། །དེས་ན་སྐབས་འདིར་
སྲོག་རྩོལ་བསྒོམ་པ་སྲོག་རྩོལ་སྔ་མ་གཉིས་ཀྱིས་སྔགས་རླུང་སྙིང་གར་བསྡུས་པ་དེའི་བོགས་
འདོན་དུ་འགྲོ་བའི་དོན་དུ་ཡིན་ཏེ། དེའི་ཚུལ་ནི་སྙིང་གའི་སྔགས་ཐིག་བསྒོམ་པ་དང༌།
རྡོར་བཟླས་བྱས་པའི་མཐར་རླུང་དང་བྱང་སེམས་འདུས་པའི་བདེ་བ་དང་སྟོང་པ་བཞི་
ཙམ་འདྲེན་ནུས་མོད་ཀྱང་། སྐབས་འདིའི་ཡེ་རྒྱ་དང་སྙོམས་འཇུག་བྱས་པའི་ཐིག་ལེ་
རྩ་གཉིས་ཀྱི་མར་སྣ་ཕྲད་མཚམས་སུ་ཕབ་པ་ལ་དམིགས་པ་བཟུང་བའི་རྐྱེན་གྱིས་བྱང་
ཆུབ་ཀྱི་སེམས་རླུང་དང་བཅས་པ་ཞུ་བ་སྙིང་གའི་སྡུད་རིམ་གྱི་དམིགས་པ་དང་སྦྲགས་
པ་ལས་སྲོག་རྩོལ་སྔ་མ་གཉིས་ཀྱི་སྐབས་ལས་བདེ་བ་དང་སྟོང་པ་བཞི་ཕུལ་དུ་བྱུང་བ་
འདྲེན་ནུས་པ་ནི་འདིའི་སྲོག་རྩོལ་བསྒོམ་པ་སྲོག་རྩོལ་སྔ་མ་གཉིས་ཀྱི་བོགས་འདོན་དུ་
འགྲོ་བའི་ཚུལ་ལོ། །གཉིས་པ་ལ་གཉིས། རྡོར་བཟླས་ཀྱིས་སྙིང་གའི་རྩ་མདུད་འགྲོལ་
བར་བསྟན་པ་དང་། སྙིང་གའི་རྩ་མདུད་འགྲོལ་བ་དེ་རྩ་མདུད་འགྲོལ་བ་རྣམས་ཀྱི་གཙོ་
བོར་བསྟན་པའོ། །དང་པོ་ནི། རྡོར་བཟླས་ཀྱིས་སྙིང་གའི་རྩ་མདུད་རྫོགས་པར་འགྲོལ་
ཏེ༑ དེས་འགྲོལ་ནུས་ཤིང་། རླུང་འཛིན་པའི་རྣལ་འབྱོར་གཞན་རྣམས་ཀྱིས་འགྲོལ་
མི་ནུས་པའི་ཕྱིར་དང་། དེས་འགྲོལ་ཀྱང་དགོས་པའི་ཕྱིར་རོ། །དང་པོ་གྲུབ་སྟེ། རྡོ་
རྗེ་འཕྲེང་བ་ལས། སྔགས་ཀྱི་དེ་ཉིད་ཀྱིས་ཏེ་འབྱེད། །རྣལ་འབྱོར་མདུད་པ་བཀྲོལ་
ནས་ནི། །རླུང་གི་དེ་ཉིད་རིག་པ་སྟེ། །ཁྱད་པར་དབྱེ་བའི་སྦྱོར་བ་ཡིས། །སྦྱོར་བ་དེ་
ཡང་མི་ཤེས་པར། །རླུང་འཛིན་པ་ལ་རྣལ་འབྱོར་གྱིས། །ཐོབ་པར་དཀའ། ཞེས་
དང༌། གང་ཕྱིར་དེར་ནི་བཟླས་བྱས་ནས། །སྙིང་གའི་པདྨ་སྟེང་ལྟས་འཇིག །ཞེས་
Sལ་



203
གསང་འདུས་རྫོགས་རིམ།
གསུང་། དེའི་འགྲོལ་ཚུལ་ཡང་སྨྱུག་སྦུབས་སས་འགགས་པ་ལ། ཐུར་མ་ཕྲ་མོ་རིང་
པོས་དེའི་ནང་དུ་འབྱུང་འཇུག་ལན་མང་དུ་བྱས་པས་མཐར་སངས་པར་འགྱུར་བ་བཞིན་
དུ་སྙིང་གའི་རྩ་འཁོར་ཀྱི་དབུས་ཀྱི་དྷཱ་ཏཱིའི་ནང་དུ་རླུང་ལྡང་འཇུག་གི་དམིགས་པ་ཡང་
ཡང་བྱས་པས་སྙིང་གའི་རྩ་མདུད་ཁད་ཀྱིས་ཁད་ཀྱིས་ལྷོད་པོར་སོང་སྟེ་མཐར་སྙིང་གའི་
རྩ་མདུད་རྫོགས་པར་འགྲོལ་བར་བྱེད་པ་ཡིན་ནོ། །དེའི་ཚེ་ན་སྙིང་གའི་པདྨ་དེ་ཉིད་
གྱེན་དུ་ལོག་དགོས་པ་ཡང་ཡིན་ཏེ། ཕྱག་ཆེན་ཐིག་ལེ་ལས། ལྟེ་བའི་རྩ་བར་སྲོག་
རླུང་ནི། །སྐད་ཅིག་ཙམ་ཡང་མི་བྱེད་ན། །གང་ཞིག་པདྨ་ཁ་སྦུབས་འདི། །སྐད་
ཅིག་གི་ནི་གྱེན་དུ་འགྱུར། །ཞེས་གསུངས་པ་ལྟར་རོ། །ཕྱི་མ་གྲུབ་སྟེ། སྙིང་གའི་རྩ་
མདུད་རྩ་མདུད་ཐམས་ཅད་ཀྱི་རྩ་བ་ཡིན་པ་དང་། དེ་རྩ་མདུད་ཐམས་ཅད་ཀྱི་འགྲོལ་
དཀའ་ཤོས་ཡིན་པ་དང་། དེ་རྫོགས་པར་མ་གྲོལ་བར་འོད་གསལ་མཐར་ཐུག་མི་འཆར་
བའི་རྒྱ་མཚན་གྱིས་སོ། །དང་པོ་གྲུབ་སྟེ། ཐོག་མར་སྙིང་གའི་རྩ་འདབ་བཞི་དང་།
དེ་ལས་ཐུན་ཚོད་བརྒྱད་ཀྱི་རྩ་དང་། དེ་ལས་གནས་ཉེར་བཞིའི་རྩ་དང༌། དེ་ལས་རྩ་
དོན་གཉིས་དང་། དེ་རེ་རེ་ལ་སྟོང་སྟོང་སྟེ་བདུན་ཁྲི་ཉིས་སྟོང་གི་བར་ཆགས་ཤིང་།
མཐར་འཆི་བའི་ཚེ་དེ་དག་ནས་རྒྱུ་བའི་རླུང་དང་བྱང་སེམས་རྣམས་རིམ་གྱིས་བསྡུས་
ཏེ་མི་ཤིགས་པའི་ཐིག་ལེ་ལ་ཐིམ་པར་འགྱུར་བར་རྣལ་འབྱོར་མའི་རྒྱུད་རྣམས་ལས་
གསུངས་པའི་ཕྱིར་ཏེ། དེ་ཉིད་ལས། རྣལ་འབྱོར་མ་ཡི་དྲིན་གྱིས་ནི། །ཞལ་ནས་
ཞལ་དུ་བརྒྱུད་ནས་གནས། །ཞེས་གསུངས། གཉིས་པ་གྲུབ་སྟེ། མགྲིན་པ་ལ་སོགས་
པའི་རྩ་འཁོར་གཞན་རྣམས་ལ་རོ་རྐྱང་གི་གཡས་གཡོན་གཉིས་ནས་མདུད་པ་རེ་རེ་སྟེ་
གཉིས་ལས་མེད། སྙིང་གའི་དྷཱ་ཏིའི་ནང་གི་ཡེ་ཤེས་སེམས་དཔའ། རྡོ་རྗེ་སེམས་དཔར་



204
གསང་འདུས་བསྐྱེད་རྫོགས། །
གྲགས་པའི་མི་ཤིགས་པའི་ཐིག་ལེ་གང་ན་གནས་པའི་ཐད་ཀྱི་དྷ་ཏི་ལ་རོ་རྐྱང་གི་གཡས་
གཡོན་ནས་ལུ་གུ་བརྒྱུད་དུ་འཁྱུད་པའི་མདུད་པ་གསུམ་གསུམ་སྟེ་དྲུག་གིས་དམ་དུ་
བསྡམས་ནས་ཡོད་ཅིང་། ཐུར་སེལ་གྱེན་དུ་འགྲོ་བའི་ཚེ་སྙིང་གའི་རྩ་མདུད་འོག་མས་
བཀག་པས་སླར་ཡང་རླུང་གཞན་གསུམ་ཁྲིད་དེ་རང་གནས་སུ་སོང་སྟེ་རྒྱས་པ་དང་རྣམ་
པར་རྒྱས་པ་ལ་སོགས་པའི་རྩ་འདབ་ནས་རོ་རྐྱང་གི་ནང་དུ་ཞུགས་ནས་སྣ་སྒོར་འབྱུང་
འཇུག་བྱེད་པ་དང་། སྲོག་འཛིན་འོག་ཏུ་འགྲོ་བའི་ཚེ་སྙིང་གའི་རྩ་མདུད་སྟེང་མས་བཀག་
པས་རླུང་ཀླུ་དང་རུས་སྦལ་སོགས་ཡན་ལག་ལྔར་གྱེས་ཏེ་ཟླ་བའི་ཆ་དང་སྣང་བ་ལ་སོགས་
པའི་རྩ་འདབ་ནས་རོ་རྐྱང་གི་ནང་དུ་ཞུགས་ནས་སྣ་སྒོར་འབྱུང་འཇུག་བྱེད་པའི་ཕྱིར་
རོ༑ ༑དེ་ཉིད་ལས། སྙིང་གི་པདྨའི་སྦུབས་མཁའ་ལ། །ཡེ་ཤེས་རྡོ་རྗེ་རྟག་ཏུ་བཞུགས།།
སྟེང་འོག་ཡང་དག་བརྟེན་ནས་ནི། །སྲོག་དང་ཐུར་སེལ་རླུང་ཆེན་གནས། །དེ་ལའང་
དབྱེ་བར་དཀའ་བ་ཡི། །དབུས་སུ་མདུད་པ་གསུམ་གྱིས་དཀྲིས། །དེ་ཡི་ཐུར་སེལ་
བཅོམ་བྱས་པས། །སྟེང་དུ་འགྲོ་བ་ཐོབ་མི་བྱེད། །དེས་བཅོམ་སླར་ཡང་རྣམ་ལྔར་
རྒྱུ་༑ ༑སྲོག་དང་ཐུར་སེལ་གྱེན་རྒྱུ་དང་། །ཁྱབ་བྱེད་དང་ནི་མཉམ་གནས་ཉིད། །རྩེ་
མོ་ལྔ་ལས་རྒྱུ་བ་ནི། །རྩ་ལྔ་ལ་ནི་ཡང་དག་བརྟེན། །རྒྱས་དང་རྣམ་པར་རྒྱས་པ་དང་།
མྱོས་དང་ལྟུང་དང་འཛའ་བོ་སྟེ། །དེ་དག་རྩ་ནི་ལྔར་ཤེས་བྱ། །རྡོ་རྗེའི་འོག་ཏུ་གསལ་
བར་ཁྱབ། །སྟེང་གི་སྲོག་གི་དབུས་ན་ཡང་། །རྡོ་རྗེའི་ལྟེ་བ་མཁའ་དབྱིངས་འགྲོ། །སྲོག་
ཅེས་བྱ་བ་རླུང་ཆེན་པོ། །བྱུང་ནས་མདུད་པ་ལ་བརྟེན་པས། །བཅོམ་ནས་ཀྱང་ནི་
རྣམ་ལྔར་རྒྱུ། །རྩེ་མོ་རྣམས་ལས་རྩ་ལྔ་ནི། །ཟླ་བའི་ཆ་དང་སྣང་བ་དང་། །བསྙེན་
བཀུར་ལྐོག་ཤལ་མཆིན་པ་སྟེ། །རྩ་ནི་ལྔ་ཡི་མིང་ཡིན་ནོ། །རྩ་ནི་ལྔ་ལས་རྒྱུ་བའི་རླུང་།།



205
གསང་འདུས་རྫོགས་རིམ་
ཀླུ་དང་རུས་སྦལ་རྩངས་པ་དང་། །ལྷས་བྱིན་དང་ནི་གཞུ་ལས་རྒྱལ། །ཞེས་གསུངས་
པ་ལྟར་རོ། །གསུམ་པ་གྲུབ་སྟེ། མཆོག་གི་དངོས་གྲུབ་ཐོབ་པ་ལ་འོད་གསལ་མཐར་
ཐུག་འཆར་དགོས། དེ་ལ་ཨ་ཧཾ་གི་ངེས་དོན་སྲོག་ཐུར་གཉིས་སྙིང་གའི་མི་ཤིགས་པ་
ལ་བསྲེ་དགོས། དེ་ལ་སྙིང་གའི་རྩ་མདུད་རྫོགས་པར་འགྲོལ་དགོས། དེ་ལ་དེ་འགྲོལ་
བྱེད་རྡོར་བཟླས་དགོས་པའི་ཕྱིར་ཏེ། དེ་ཉིད་ལས། ཨ་ཧཾ་དང་བྲལ་སྐྱེས་བུ་ནི། །རྩ་
བ་ཆད་པའི་ཤིང་བཞིན་ནོ། །ཞེས་དང་། ཨ་ནི་སྲོག་གི་རླུང་དུ་བཤད། །དེ་བཞིན་
ཐུར་སེལ་ཧཾ་དུ་བརྗོད། །དེ་གཉིས་གཅིག་ཏུ་གྱུར་པ་ནི། །དེ་ནི་ཨ་ཧཾ་ཞེས་བྱར་གྲགས།།
ཞེས་གསུངས་སོ། །གཉིས་པ་ནི། ཐོག་མར་ཡི་གེ་གསུམ་བཏུ་དགོས་པས་ཨོཾ་བཏུ་བ་
ལ་དྲང་ངེས་གཉིས་ལས། དྲང་དོན་ནི་ཨོ་ལ་ཨ་ཨུ་མ་གསུམ་ཡོད་པ་ལས། ཨུ་ཨ་
ལ་བྱིན་པས་ཨོ་དང་། དེ་ལ་མ་ཡིག་ཐིག་ལེར་བྱིན་པས་ཨོཾ་མོ། །ངེས་དོན་གྱི་ཨས་
སྲོག་འཛིན་དང་། ཨུས་གྱེན་རྒྱ་དང་། མས་བྱང་སེམས་དཀར་པོ་མཚོན་ཞིང་། མཚོན་
དོན་དེ་ལྟ་བུ་དྲན་པའི་སྒོ་ནས་སྤྱི་བོར་ཨོཾ་ཡིག་བཀོད་དེ་བསྒོམས་པས་སྲོག་འཛིན་གྱེན་
རྒྱུ་བྱང་སེམས་དཀར་པོ་གསུམ་སྤྱི་བོ་བདེ་ཆེན་གྱི་འཁོར་ལོའི་དབུས་དྷ་ཏཱིར་ཐིམ་པ་ལས།
འོད་གསལ་ལྷན་ཅིག་སྐྱེས་པའི་བདེ་བ་ཆེན་པོའི་ཡེ་ཤེས་འཆར་བ་ཡིན་ནོ། །གཉིས་
པ་ཨ་བཏུ་བ་ལ་དྲང་ངེས་གཉིས་ལས་དྲང་དོན་ནི། ཨ་ཐུང་ངུ་གཉིས་དང་། ས་སྲོག་
མེད་གཅིག་དེ་གསུམ་ཡོད་པ་ལས། ཨ་ཕྱི་མ་དབྱི་སྟེ་སྔ་མ་ལ་བཅུག་གི་ །ས་སྲོག་
མེད་རྣམ་བཅད་ཀྱི་ཚུལ་དུ་བརྒྱན་པས་ཨའོ། །ངེས་དོན་ནི། ཨ་གཉིས་ཀྱིས་སྲོག་
འཛིན་དང་། གྱེན་རྒྱུ་གཉིས་དང་། སས་ཐུར་སེལ་མཚོན་ཞིང་། མཚོན་དོན་དེ་ལྟ་
༡༽ གི་ ཞེས་པ་དག་གམ་བརྟག་གོ།



གསང་འདུས་བསྐྱེད་རྫོགས།
206
བུ་དྲན་པའི་སྒོ་ནས་མགྲིན་པར་ཨཱཡིག་བཀོད་དེ་བསྒོམས་པས། སྲོག་འཛིན་གྱེན་རྒྱུ་
ཐུར་སེལ་གསུམ་མགྲིན་པ་ལོངས་སྤྱོད་ཀྱི་འཁོར་ལོའི་དབུས་ཀྱི་དྷ་ཏིར་ཐིམ་པ་ལས། འོད་
གསལ་ལྷན་ཅིག་སྐྱེས་པའི་བདེ་བ་ཆེན་པོའི་ཡེ་ཤེས་འཆར་རོ། །གསུམ་པ་ཧཱུྃ་བཏུ་བ་
ལ་དྲང་ངེས་གཉིས་ལས། དྲང་དོན་ནི། ཧ་ཨུ་མ་གསུམ་ཡོད་པ་ལས། ཨུ་ཧ་ལ་བྱིན་
པས་ཧ་དང་། དེ་ལ་མ་ཡིག་ཐིག་ལེར་བྱིན་པས་ཧཱུྃ་མོ། །ངེས་དོན་ནི། ཨུས་གྱེན་དུ་
རྒྱུ་དང་། ཧས་ཐུར་སེལ་དང་མས་སྲོག་འཛིན་མཚོན་ཞིང་། མཚོན་དོན་དེ་ལྟ་བུ་དྲན་
པའི་སྒོ་ནས་སྙིང་གར་ཧཱུྃ་ཡིག་བཀོད་དེ། བསྒོམས་པས་གྱེན་རྒྱུ་ཐུར་སེལ་སྲོག་འཛིན་
གསུམ་སྙིང་གའི་ཆོས་ཀྱི་འཁོར་ལོའི་དབུས་ཀྱི་དྷཱ་ཏཱིར་བསྡུས་ཏེ་ཐིམ་པ་ལས་འོད་གསལ་
ལྷན་ཅིག་སྐྱེས་པའི་བདེ་བ་ཆེན་པོའི་ཡེ་ཤེས་འཆར་བ་ཡིན་ནོ། །རྡོ་རྗེ་འཕྲེང་བར། ངེས་
དོན་དེ་ལྟར་གསུངས་པའི་མཐར། རྡོ་རྗེ་གསུམ་གྱི་ཡིག་དོན་དང་། །གནས་ཀྱི་དབྱེ་
བ་རྟོགས་ལགས་ན། །འདི་རྣམས་དབུས་ན་བདག་པོ་གང་། །ཇི་ལྟ་བུ་ཞེས་གཙོ་བོས་
གསུངས་། །ཞེས་རྡོ་རྗེ་གསུམ་གྱི་ས་བོན་ཡི་གེ་གསུམ་གྱི་ངེས་དོན་དང་། དེ་ཡང་རྩ་
འཁོར་གསུམ་གྱི་གནས་སུ་བསྲེ་བ་རྟོགས་ལགས་ན། འདི་གསུམ་གྱི་ནང་ན་ཇི་འདྲ་བ་
ཞིག་བདག་པོའི་གཙོ་བོ་ཡིན་ཞེས་དྲིས་སོ། །དེའི་ལན་དུ། ཐུགས་ཀྱི་ས་བོན་བདག་
པོ་སྟེ། །ཀུན་གྱི་ནང་ན་རྣམ་རྟོག་མེད། །གང་ཕྱིར་གཙོ་བོ་གཞན་རྣམས་ནི། །འགྲིབ་
དང་དེ་བཞིན་འཕྲོག་པར་བྱེད། །ཅེས་དེ་གསུམ་གྱི་ནང་ནས་ཐུགས་ཀྱི་ས་བོན་ཧཱུཾ་ཡིག་
གི་ངེས་དོན་རླུང་གསུམ་པོ་སྙིང་གའི་རྩ་མདུད་གྲོལ་བའི་དབུས་སུ་བསྲེ་བ་བདག་པོའམ་
གཙོ་བོ་ཡིན་ཏེ། རྒྱུ་མཚན་གང་གི་ཕྱིར་ན་སྙིང་གའི་རྩ་མདུད་གྲོལ་བ་ནི་རྣམ་རྟོག་མེད་
པ་སྟེ་གཅོད་པའི་མཆོག་ཡིན་པའི་ཕྱིར་ཏེ། རླུང་མི་གཡོ་བར་གནས་པ་ལས་གཞན་པ་



207
གསང་འདུས་རྫོགས་རིམ།
ཀུན་རྟོག་གཡོ་བའི་རླུང་རྣམས་འགྲིབ་པ་དང་། འཕྲོག་པར་བྱེད་པའི་གཙོ་བོ་ཡིན་པའི་
ཕྱིར་རོ། །ཡང་ན་གཙོ་བོ་སྙིང་གའི་རྩ་མདུད་གྲོལ་བ་དེས་གཞན་མགྲིན་པ་དང་སྤྱི་བོའི་
རྩ་མདུད་འགྲིབ་པ་དང་འཕྲོག་པ་སྟེ་འགྲོལ་བར་བྱེད་ཅེས་སྦྱར་རོ། །དེ་ནས། གསུམ་
པ་རྣལ་འབྱོར་པ་ཡི་རྟོག །རྣམ་རྟོག་མེད་པ་རྨད་བྱུང་ཆེ། །རླུང་རྣམས་ཐམས་ཅད་
འགོག་པས་ན། །སྐྱེ་བ་དེ་ཉིད་རྟོག་པ་འོ། །ཞེས་སྙིང་གའི་རྩ་མདུད་རྫོགས་པར་གྲོལ་
ན་རླུང་དང་རྣམ་རྟོག་ཐམས་ཅད་འགོག་པ་སྟེ། སྙིང་གའི་མི་ཤིགས་པ་ལ་བསྡུས་ཏེ་
ཐིམ་པ་ལས་རྣམ་རྟོག་མེད་པ་རྨད་བྱུང་ཆེ་སྟེ་ལྷན་སྐྱེས་ཀྱི་བདེ་བ་རྣལ་འབྱོར་པ་ལ་མངོན་
སུམ་དུ་འགྱུར་ཅིང་། རྩ་མདུད་གཞན་གཉིས་གྲོལ་བའི་དབུས་སུ་རླུང་བསྡུས་པ་ལ་དེ་
ཙམ་གྱི་ནུས་པ་མེད་པར་སྟོན་ཏེ། སྔར་ཐུགས་ཀྱི་ས་བོན་བདག་པོར་གསུངས་པའི་རྒྱུ་
མཚན་གསལ་དུ་བཏང་བ་ཡིན་ནོ། །གསུམ་པ་ལ་གཉིས། སྙིང་གར་མི་ཤིགས་པ་བསྒོམས་
པ་ལས་ཉམས་མྱོང་གི་རྟོགས་པ་ཇི་ལྟར་སྐྱེ་བ་དང་། རྡོར་བཟླས་བྱས་པས་ཉམས་མྱོང་
ཇི་ལྟར་སྐྱེ་བ་བཤད་པའོ། །དང་པོ་ནི། སྲོག་རྩོལ་འོག་མ་གཉིས་བསྒོམ་པ་ལ་མ་བལྟོས་
པར་སྔགས་ཐིག་བསྒོམ་པ་ལས་རྩ་བ་དང་ཡན་ལག་གི་རླུང་གང་ཡང་སྙིང་གའི་མི་ཤིགས་
པ་ལ་ཐིམ་མི་ནུས་ཏེ། དེ་ཐིམ་པ་ལ་སྙིང་གའི་རྩ་མདུད་ལྷོད་པོར་སོང་བ་དགོས། སྐབས་
དེར་དེ་ལྷོད་པོར་མ་སོང་བའི་ཕྱིར། དེས་ན་སྙིང་གར་སྔགས་ཐིག་བསྒོམས་པས་མི་
ཤིགས་པའི་ཐིག་ལེ་གནས་པའི་སྟེང་གི་རྩ་མདུད་ཀྱི་གོང་གི་དྷཱ་ཏི་དང་། འོག་གི་རྩ་མདུད་
ཀྱི་འོག་གི་དྷ་ཏིར་བསྡུས་ཏེ་ཐིམ་པར་བྱེད་ནུས་ཤིང་། ཐིམ་པ་ན་སྨིག་རྒྱུ་ལ་སོགས་
པའི་རྟགས་ལྔ་འཆར་བར་ཞལ་ལུང་། ཀུ་ཀུ་རི་པ། སྒྲོན་གསལ་རྣམས་ཀྱིས་བཤད་
པ་ལྟར་རོ། །གཉིས་པ་ལ་གསུམ། །རྡོར་བཟླས་བྱས་པས་ཟླ་བ་སོ་སོ་ལ་མྱོང་བ་སྐྱེ་



208
གསང་འདུས་བསྐྱེད་རྫོགས།
ཚུལ་དང་། རྡོར་བཟླས་ཀྱིས་རླུང་དྷུ་ཏིར་ཐིམ་པར་བྱེད་ཚུལ་དང་། རྡོར་བཟླས་ཀྱིས་
གཏུམ་མོ་སྦྱོར་ཚུལ་ལོ། །དང་པོ་ནི། རྣལ་འབྱོར་པས་རྡོར་བཟླས་ཟླ་བ་དྲུག་བྱེད་
པའི་ཟླ་བ་དང་པོ་ལ། ཉིན་ཞག་གཅིག་ལ་རླུང་ཉི་ཁྲི་ཆིག་སྟོང་དྲུག་བརྒྱ་རྒྱུ་བའི་ཉིན་
མཚན་སོ་སོའི་ཐོབ་སྐལ་གང་ཡོད་ལྷག་ཆད་མེད་པར་ཆ་སྙོམས་པར་བྱེད། ཟླ་བ་གཉིས་
པ་ལ་ཉིན་ཞག་གཅིག་གི་རླུང་ཐུན་ཚོད་བརྒྱད་ཀྱི་རླུང་དུ་ཆ་སྙོམས་པར་བྱེད། ཟླ་བ་
གསུམ་པ་ལ་མགྲིན་པ་ལ་སོགས་པའི་རྩ་འཁོར་རྣམས་གསལ་པོར་མཐོང་བར་བྱེད། ཟླ་
བ་བཞི་པ་ལ་རྩ་འཁོར་སོ་སོ་ནས་རྒྱུ་བའི་རླུང་བརྒྱ་རྩ་བརྒྱད་མཐོང་བར་བྱེད། ཟླ་བ་
ལྔ་པ་ལ་རླུང་རྣམས་མི་ཤིགས་པའི་ཐིག་ལེ་ལ་ལྡོག་པར་རྩོམ། ཟླ་བ་དྲུག་པ་ལ་རླུང་
རྣམས་མི་ཤིགས་པའི་ཐིག་ལེ་ལ་བསྡུས་ཏེ་སྙིང་གའི་རྩ་མདུད་རྫོགས་པར་འགྲོལ། འདི་
ནི་ཐེག་པ་འདིའི་ཆེད་དུ་བྱ་བའི་གདུལ་བྱ་རིན་པོ་ཆེ་ལྟ་བུའི་གང་ཟག་གི་དབང་དུ་བྱས་
པ་ཡིན་ནོ། །གཉིས་པ་ནི། རྡོར་བཟླས་ཀྱིས་དང་པོར་རླུང་འབྱུང་འཇུག་གནས་གསུམ་
ཡི་གེ་གསུམ་གྱི་གདངས་སུ་མོས་ནས་བྱེད་ཀྱང་། མཐར་མོས་བློ་ཙམ་མ་ཡིན་པར་
རླུང་འབྱུང་འཇུག་གནས་པ་གསུམ་ཡི་གེ་གསུམ་གྱི་གདངས་སུ་གྲགས་པ་ལ་ཡིད་འགྱུར་
བའི་ཉམས་དྲག་པོ་སྐྱེ་ཞིང་། དེས་རླུང་སྔགས་ཐ་དད་དུ་སྣང་བ་དང་ཞེན་པ་གཉིས་
ཀ་གཅོད་པ་ཡིན་ཏེ། དཔེར་ན་རིམ་པ་དང་པོར་ལྷའི་རྣལ་འབྱོར་བསྒོམས་པ་བཞིན་
ནོ༑ ༑དེ་ཡང་ཐོག་མར་མོས་པ་ཡིད་བྱེད་ཀྱི་དྷཱུ་ཏཱིའི་ནང་ནས་རླུང་འབྱུང་འཇུག་གནས་
གསུམ་གྱི་བཟླས་པ་བྱས་པས། མཚམས་ཤིག་ན་རླུང་སེམས་འཇུག་པ་གཅིག་པའི་གནད་
ཀྱིས་དངོས་གནས་ལ་རླུང་དྷུ་ཏིའི་ལམ་ནས་འབྱུང་འཇུག་བྱེད་དོ། །གལ་ཏེ་རྡོར་བཟླས་
ཀྱིས་རླུང་དྷུ་ཏིར་འཛུད་པ་དང་རྩ་མདུད་འགྲོལ་བ་ཡོད་དུ་ཆུག་ཀྱང་། དེ་ལ་བརྟེན་



209
གསང་འདུས་རྫོགས་རིམ།
ནས་རླུང་དྷུ་ཏིར་ཐིམ་པར་མི་ནུས་ཏེ། དེ་ལ་རླུང་ཕྱི་ནང་དུ་འགྲོ་བ་མི་འགོག་པར་རང་
སོར་འཇོག་པ་མ་གཏོགས་རླུང་ནང་དུ་ཁ་སྦྱོར་བྱས་ཏེ་བཟུང་ནས་འབྱུང་འཇུག་འགོག་
པ་མི་འདུག་པའི་ཕྱིར་སྙམ་ན་སྐྱོན་མེད་དེ། སྔར་བཤད་པ་ལྟར་རླུང་འཇུག་གནས་ལྡང་
གསུམ་ཚད་མཉམ་པའི་རྡོར་བཟླས་བྱས་པས་གོམས་པ་ན་རང་ཤུགས་ཀྱིས་གནས་པ་
ཅིག་འོང་ལ། དེ་ཡང་གནས་པ་ཡུན་ཇེ་རིང་དང་ལྡང་འཇུག་གཉིས་ཡུན་ཇེ་ཐུང་དུ་
སོང་སྟེ་མཐར་གནས་པ་འབའ་ཞིག་དང་། གནས་རྗེས་སུ་ཐིམ་པར་འགྱུར་བའི་ཕྱིར་
ཏེ༑ ལུང་སྟོན་ལས། བརྡ་ཡི་དེ་ཉིད་གསུམ་གནས་པ། །རང་བཞིན་བཟླས་པའི་མཚན་
ཉིད་དོ། །མིང་མེད་བརྗོད་དུ་མེད་པ་སྟེ། །བྱང་ཆུབ་སེམས་མཆོག་འདི་ཡིན་ནོ། །གསུམ་
པོ་དེ་ཉིད་གཅིག་གྱུར་པ། །འགྲོ་བ་མེད་ཅིང་འོང་བ་མེད། །ཅེས་དང་། རྡོ་རྗེ་འཕྲེང་བ་
ལས། དབང་པོ་ཡི་ནི་སྒོ་དགུ་ལ། ཐམས་ཅད་དུ་ནི་ཀུན་བསྡོམས་པའི། །ཧཱུྃ་བཟླས་པ་ནི་
མཚུངས་མེད་བྱ། །ཞེས་དང་། ཞལ་ལུང་ལས་ཀྱང་། དེ་ལས་ཧཱུྃ་གིས་དབྱུང་བ་དང་།།
ཨོཾ་གྱིས་སྡུད་དང་ཨ་ཡིས་གནས། །དེ་ལ་དེ་ཉིད་རབ་བཟུང་བས། །འཇུག་དང་གནས་
དང་ལྡང་བ་ལས། །གྲོལ་བའི་ཡེ་ཤེས་རྙེད་འགྱུར་བའི། །སོམ་ཉི་ཡིད་གཉིས་མ་བྱེད་ཅིག།
ཅེས་གསལ་བར་གསུངས་སོ། །འོ་ན་ཡི་གེ་གཉིས་ཀྱི་རྡོར་བཟླས་ཀྱིས་རླུང་དྷུ་ཏིར་ཐིམ་པ་
ཇི་ལྟར་བྱེད་སྙམ་ན། དེ་གོམས་པས་རླུང་དྷུ་ཏིར་འཛད་པ་དང་། རྩ་མདུད་འགྲོལ་བ་ནི་
ཡི་གེ་གསུམ་གྱི་རྡོར་བཟླས་དང་འདྲ་ལ། དེའི་ཚེ་རླུང་གི་རང་གནས་རྙེད་ནས་དེར་འཇུག་
པར་འགྱུར་ཏེ་དཔེར་ན་འཆི་དུས་བཞིན་ནོ། །གསུམ་པ་ནི། རྡོར་བཟླས་ཀྱིས་རླུང་དབུ་
མར་ཞུགས་གནས་ཐིམ་གསུམ་བྱེད་ནུས་མོད། འདིས་གཏུམ་མོ་བསྐུལ་ཏེ་བྱང་སེམས་
ཞུ་བར་བྱེད་དམ་མི་བྱེད། མི་བྱེད་ན་དེ་ཞུ་བའི་བདེ་བས་སྟོང་པ་ངེས་པའི་བདེ་སྟོང་



210
་་་་
གསང་འདུས་བསྐྱེད་རྫོགས། །
སྦྱོར་བ་ལ་མི་འཐད་ལ། བྱེད་ན་ནི་དེའི་ཚུལ་ཇི་ལྟར་ཞེ་ན། དེ་ཡང་རྡོ་རྗེ་འཕྲེང་བ་ལས།
གང་ཕྱིར་མཁའ་འགྲོ་རྣམས་སྡུད་པ། །དེ་ཕྱིར་སྡུད་པའི་མཁའ་འགྲོར་བརྗོད། །ལྟེ་
བའི་དབུས་ན་རྟག་བཞུགས་པ། །ཉི་མ་སྟོང་དང་མཚུངས་པའི་འོད། །ཡེ་ཤེས་ཆེན་
པོའི་མེ་འབྱུང་བས། །ཀུན་རྟོག་ཐམས་ཅད་འཇོམས་པར་བྱེད། །ཅེས་བྱེད་ལས་ཀུན་
རྟོག་ཐམས་ཅད་སྲེག་ཅིང་མཁའ་འགྲོ་མ་ཐམས་ཅད་འདུས་པའི་ངོ་བོ་བདག་མེད་མ་
དང་ཕག་མོ་སོགས་ཀྱི་སྒྲས་བསྟན་པའི་གཏུམ་མོའི་ངོ་བོ་དེ་བསྟན། འོ་ན་གཏུམ་མོ་
དེ་གང་གིས་བསྐུལ་བ་ཡིན་སྙམ་ན། དེ་ཉིད་ལས། རླུང་གི་དེ་ཉིད་ཡང་དག་བརྟེན།།
ཡི་གེ་ཧཱུྃ་གིས་བསྐུལ་ནས་ནི། །མེ་ཡི་འཁོར་ལོ་རབ་སད་བྱེད། །ཅེས་རྡོར་བཟླས་ཀྱིས་
གཏུམ་མོ་བསྐུལ་ནས་བྱང་སེམས་ཞུ་བར་གསུངས། རྡོར་བཟླས་ཀྱིས་གཏུམ་མོ་བསྐུལ་
བ་ལ་ཡང་རླུང་གཡོས་དགོས་ན། རླུང་ཇི་འདྲ་ཞིག་གཡོས་པས་གཏུམ་མོ་སྦྱར་བ་ཡིན་
ཞེ་ན། ཞལ་ལུང་ལས། སྡོམ་བརྩོན་གཞུ་དབྱིབས་གཡོ་བ་ཡིས། །སུམ་མདོར་ཡེ་
ཤེས་མེ་འབར་བས། །ཁམས་བཞུས་ནས་ནི། ཞེས་ཐུར་སེལ་གཡོས་པས་གཏུམ་མོ་
སྦྱར་བར་གསུངས། ཐུར་སེལ་གཡོས་པས་གཏུམ་མོ་སྦྱོར་བ་དེ་ཡང་ཐབས་གང་གིས་
བྱེད་ན། སཾ་བྷུ་ཊ་ལས། ཐབ་ཁུང་ལྟེ་བའི་དཀྱིལ་འཁོར་དུ། །ལས་ཀྱི་རླུང་གིས་བསྐྱོད་
པ་ཡིས། །ཚངས་པའི་མེ་ནི་སུམ་མདོར་འབར། །ཞེས་ལུས་ལ་གནད་དུ་བསྣུན་པའི་
རླུང་དང་ཐིག་ལེའི་རྣལ་འབྱོར་དང་། དབང་པོ་གཉིས་སྦྱོར་བའི་བྱེད་ལས་ཀྱིས་ཐུར་
སེལ་གཡོས་ནས་གཏུམ་མོ་སྦྱོར་བར་གསུངས་ཤིང་། རླུང་གི་རྣལ་འབྱོར་ནི་རྡོར་བཟླས་
ཡིན་ནོ། །ཐུར་སེལ་གཡོས་པས་གཏུམ་མོ་སྦྱོར་བ་དེ་རྩ་རོ་རྐྱང་དབུ་མ་གསུམ་གང་
གི་ནང་ནས་གཡོས་པས་གཏུམ་མོ་སྦྱོར་ཞེ་ན། རྡོ་རྗེ་འཕྲེང་བར། གཡོན་པ་བྱང་ཆུབ་



211
གསང་འདུས་རྫོགས་རིམ
ཟླ་བ་འབབ། །གཡས་པ་ཁྲག་དང་ཉི་མ་འབབ། །ཤེས་བྱ་དབུས་སུ་རླུང་རྒྱུ་བ། །མེ་
སད་བྱེད་པར་ཤེས་པར་བྱ། །ཞེས་ཐུར་སེལ་རྩ་དབུ་མའི་ནང་ནས་རྒྱུས་པས་གཏུམ་
མོ་སྤོར་བར་གསུངས། འོ་ན་འོག་སྒོར་ཐུར་སེལ་ལ་རྡོར་བཟླས་བྱེད་པ་གང་ལས་ཤེས་
ཤེ་ན། ཕྱག་ཆེན་ཐིག་ལེ་ལས། འཛུམ་པ་དང་ནི་འབྱེད་པ་ཡིས། །རླུང་གི་མེ་ནི་
ཁོང་དུ་ཆུད། །ཅེས་དང༌། ཇོ་བོའི་ཚེས་གླུ་ལས། འབྱེད་དང་འཛུམ་པའི་སྦྱོར་བ་
ཡིས། །དྲག་མོ་དེ་ནི་བསྐུལ་བར་བྱ། །ཞེས་གསུངས་པ་རྣམས་ཀྱིས་བསྟན། དེ་ལྟར་
རྡོར་བཟླས་ཀྱིས་ཐུར་སེལ་དབུ་མའི་ནང་དུ་བཅུག་གཏུམ་མོ་སྦྱར་ཏེ་སྤྱི་བོའི་བྱང་སེམས་
བཞུ་བ་བབས་པ་ལས་དགའ་བཞི་རིམ་གྱིས་དྲངས་པའི་ལྷན་སྐྱེས་ཀྱི་དུས་སུ་བདེ་སྟོང་
སྦྱར་ནས་བསྒོམ་པ་ནི་ཐེག་པ་འདིའི་ལམ་གྱི་དངོས་གཞི་ཡིན་ཏེ། ཕྱག་ཆེན་ཐིག་ལེར།
དེ་ཡི་མེ་འབར་ཡང་དག་གིས། །བདེ་ཆེན་འཁོར་ལོ་བཞུ་བར་འགྱུར། །བཞུ་བའི་རྩ་
ནི་ཐམས་ཅད་ལས། །མཆོག་གི་བདུད་རྩི་འཛག་པའོ། །ཞེས་གསུངས་པ་ལྟར་རོ། །གསུམ་
པ་སེམས་དབེན་ཐུགས་རྡོ་རྗེའི་ཏིང་ངེ་འཛིན་ལ་སློབ་པ་ལ་ལྔ། སེམས་ཀྱི་རང་བཞིན་
རྟོགས་པར་བྱ་དགོས་པའི་རྒྱུ་མཚན། སེམས་དེའི་ངང་ཚུལ་གསུང་རབ་ལས་གསུངས་
པའི་ཚུལ། སེམས་ཀྱི་རང་བཞིན་རྟོགས་པའི་ཐབས་ཁྱད་པར་ཅན་བླ་མེད་ཀྱི་རྒྱུད་ཡིན་
པར་བསྟན་པ། རྒྱུད་ཀྱི་དོན་སྣང་བ་དང་རང་བཞིན་བཤད་པ། དེ་ཇི་བཞིན་དུ་ཤེས་
པའི་ཕན་ཡོན་དང་མ་ཤེས་པའི་ཉེས་དམིགས་བསྟན་པའོ། །དང་པོ་ནི། སྤྱིར་རྡོ་རྗེ་
ཐེག་པ་ལ་གནས་པ། ཁྱད་པར་དུ་ངག་དབེན་གྱི་རྡོ་རྗེའི་བཟླས་པ་ལ་བསླབས་ཤིང་ལོབས་
པ༑ སངས་རྒྱས་ཐོབ་པར་འདོད་པའི་རྣལ་འབྱོར་པས་རང་གི་སེམས་ཀྱི་རང་བཞིན་
༡༽ རིམ་ལྔ་གསལ་སྒྲོན་ ༡༧༤ བ་ ལས། ཆོས་ཀྱི་



སངའན
གསང་འདུས་བསྐྱེད་རྫོགས། 212
རྟོགས་པར་བྱ་དགོས་ཏེ། དེ་ཉིད་བསྡུས་པ་ལས། རིགས་ཀྱི་བུ་མཉམ་པར་བཞག་པས་
རང་གི་སེམས་ལ་སོ་སོར་རྟོགས་ཤིག །ཅེས་པ་དང་། རྣམ་སྣང་མངོན་བྱང་ལས།
བྱང་ཆུབ་ནི་རང་གི་སེམས་ཡང་དག་པ་ཇི་ལྟ་བ་བཞིན་ཡོངས་སུ་ཤེས་པའོ། །ཞེས་དང་།
སྡེ་སྣོད་གསུམ་པའི་ཚུལ་ལས་ཀྱང་། གཅིག་པུ་འགྲོ་ཞིང་རིང་དུ་རྒྱུ། །ལུས་མེད་དབང་
པོའི་ཕུག་ན་གནས། །གདུལ་བར་དཀའ་བའི་སེམས་འདུལ་བྱེད། །བདུད་ཀྱི་འཆིང་
བ་ལས་གྲོལ་འགྱུར། །ཞེས་གསུངས། ལུང་དེ་གསུམ་གྱིས་ནི། གླན་དང་ཕྱག་ལ་
སོགས་པ་ཁ་ཅིག་གིས་སེམས་དབེན་གྱིས་ཆོས་ཅན་སེམས་ཙམ་ལ་དམིགས་ཀྱི་སེམས་
ཀྱི་ཆོས་ཉིད་ལ་མ་དམིགས་ཏེ། དེ་དམིགས་ན་དོན་གྱི་འོད་གསལ་དང་ཁྱད་མེད་དུ་
འགྱུར་བའི་ཕྱིར། ཞེས་འདོད་པ་ཡང་ལེགས་པར་བཀག་པ་ཡིན་ནོ། །རང་ལུགས་
ནི༑ སེམས་དབེན་གྱིས་སེམས་ཀྱི་ཆོས་ཉིད་རྟོགས་ཀྱང་དོན་གྱི་འོད་གསལ་དང་ཁྱད་
མེད་དུ་མི་འགྱུར་ཏེ། སེམས་དབེན་གྱིས་སེམས་ཀྱི་ཆོས་ཉིད་དོན་སྤྱིའི་ཚུལ་གྱིས་རྟོགས།
དོན་གྱི་འོད་གསལ་གྱིས་སེམས་ཀྱི་ཆོས་ཉིད་མངོན་སུམ་དུ་རྟོགས་པའི་ཕྱིར་རོ། །གཉིས་
པ་ནི། སྤྱོད་བཏུས་སུ་ལང་ཀར་གཤེགས་པའི་མདོ་དང་། བཟང་སྐྱོང་གིས་ཞུས་པའི་
མདོ་དང་། རིགས་པ་དྲུག་ཅུ་པའི་ལུང་དང་། རྒྱུད་ཐམས་ཅད་བསྟན་པའི་ཚིག་ཅེས་
པའི་ལུང་རྣམས་དྲངས་ནས་སེམས་ཀྱི་ངང་ཚུལ་གསུང་རབ་ལས་འབྱུང་བར་གསུངས་
སོ༑ ༑གསུམ་པ་ནི། སེམས་ཀྱི་རང་བཞིན་རྟོགས་པའི་ཐབས་ཁྱད་པར་ཅན་ནི་འདུས་
པ་ལ་སོགས་པའི་བླ་མེད་ཀྱི་རྒྱུད་དང༌། དེའི་དགོངས་འགྲེལ་རྣམས་ཡིན་ཏེ། དེ་རྣམས་
ལ་བརྟེན་ནས་ལྷན་སྐྱེས་ཀྱི་བདེ་བས་སྟོང་ཉིད་རྟོགས་པའི་བདེ་སྟོང་དབྱེར་མེད་ཀྱི་ཡེ་
ཤེས་རྟོགས་ནུས་ལ། དེ་ལས་གཞན་པའི་གསུང་རབ་ལ་བརྟེན་ནས་བསྐལ་པའི་བར་



213
གསང་འདུས་རྫོགས་རིམ།
དུ་འབད་ཀྱང་དེ་ཉིད་རྟོགས་མི་ནུས་པའི་ཕྱིར། བཞི་པ་ལ་བཞི། སྣང་བ་གསུམ་བཤད་
པ༑ རང་བཞིན་གྱི་རྟོག་པ་རྣམས་བཤད་པ། ཕྱི་ནང་གི་ཐབས་གཉིས་ལས་སྣང་བའི་
ཡེ་ཤེས་གསུམ་སྐྱེས་ཚུལ་བཤད་པ། དེ་དག་གི་བདེ་སྟོང་སྦྱོར་བའི་ཚུལ་བཤད་པའོ།།
དང་པོ་ལ་གཉིས། སྣང་བ་གསུམ་གྱི་མིང་གི་རྣམ་གྲངས་བཤད་པ་དང་། སྣང་བ་
གསུམ་སོ་སོའི་མཚན་ཉིད་བཤད་པའོ། །དང་པོ་ལ་གཉིས། ཕར་ཕྱིན་ཐེག་པ་དང་
ཐུན་མོང་བའི་མིང་གི་རྣམ་གྲངས་དང་། རྡོ་རྗེ་ཐེག་པ་ཉིད་ལ་གྲགས་པའི་ཐུན་མོང་
མ་ཡིན་པའི་མིང་གི་རྣམ་གྲངས་སོ། །དང་པོ་ནི། སྟོན་པས་ཤེས་རབ་དང་། ཐབས་
དང་། ཐབས་ཤེས་འདྲེས་མ་དང་། སེམས་དང་ཡིད་དང་རྣམ་པར་ཤེས་པ་གསུམ་
དང༌། གཞན་དབང་དང་ཀུན་བརྟགས་དང་ཡོངས་གྲུབ་གསུམ་དང་། ཞེ་སྡང་དང་
འདོད་ཆགས་དང་གཏི་མུག་གསུམ་དང་། ངོ་བོ་ཉིད་གསུམ་ལ་སོགས་པའི་རྣམ་གྲངས་
ཀྱིས་གསུངས། དེ་ཡང་སྣང་བའི་ཡེ་ཤེས་གསུམ་ལ་རིམ་པ་བཞིན་ཤེས་རབ་དང་ཐབས་
དང་ཐབས་ཤེས་འདྲེས་མ་ཞེས་གསུངས་པ་ནི། སྣང་བ་དེ་བདེ་སྟོང་གཉིས་ཀྱི་ནང་ནས་
སྟོང་པའི་བློ་ཤས་ཆེ་ལ། མཆེད་པ་དེ་ལས་ཟློག་ཅིང་། ཉེར་ཐོབ་དེ་གཉིས་ཆ་མཉམ་
པས་དེ་སྐད་ཅེས་བྱའོ། །སྣང་བའི་ཡེ་ཤེས་གསུམ་ལ་རིམ་པ་བཞིན་སེམས་དང་ཡིད་
དང་རྣམ་པར་ཤེས་པ་ཞེས་གསུངས་པ་ལ་སྔ་མ་ཁ་ཅིག །གཞུང་གཞན་དུ་སེམས་ཀུན་
གཞི་དང་། ཡིད་ཉོན་ཡིད་དང་། རྣམ་ཤེས་འཇུག་ཤེས་དྲུག་ཏུ་བཤད་པ་ལ་བརྟེན་
ནས། སྣང་བ་འཇུག་ཤེས་དང་། མཆེད་པ་ཉོན་ཡིད་དང༌། ཉེར་ཐོབ་ཀུན་གཞིར་
འདོད་པ་ནི་མི་འཐད་དེ། དེ་ཡིན་ན་ཀུན་གཞི་ཉོན་ཡིད་གཉིས་སོ་སྐྱེས་མངོན་འགྱུར་
དུ་ངེས་མི་ནུས་པ་བཞིན་དུ་མཆེད་ཐོབ་གཉིས་ཀྱང་དེ་ལྟར་འགྱུར་བ་དང་། ཀུན་ཉོན་



སྐྱེ
གསང་འདུས་བསྐྱེད་རྫོགས། ༡༠
གཉིས་ཀྱི་དམིགས་རྣམ་བཤད་པ་དང་། མཆེད་ཐོབ་དམིགས་རྣམ་ཤིན་ཏུ་མི་མཐུན་
པ་དང་། མཆེད་ཐོབ་གཉིས་སྲོག་རྩོལ་གྱི་ལམ་གྱིས་སྒྲུབ་དགོས་པར་བཤད་པ་རྣམས་
དང་འགལ་བའི་ཕྱིར་རོ། །རང་ལུགས་ནི། ཀུན་བྱང་གི་ཆོས་ཐམས་ཅད་ཀྱི་རྩ་བར་
གྱུར་པའི་སེམས་ཡིད་རྣམ་ཤེས་གསུམ་ཁྱད་པར་བ་ཅིག་ངོས་འཛིན་བཞེད་ནས། སྣང་
བའི་ཡེ་ཤེས་གསུམ་ལ་མིང་དེ་ལྟར་བཏགས་པ་ཡིན་ཏེ། སྤྱོད་བཏུས་སུ་ཡེ་ཤེས་རྡོ་རྗེ་
ཀུན་ལས་བཏུས་ཀྱི་ལུང་དྲངས་པ་ལས། རྣམ་པར་ཤེས་པ་ནི་འོད་གསལ་བ་ལས་བྱུང་
བའོ། །དེ་ཉིད་ནི་སེམས་དང་ཡིད་ཅེས་བྱ་སྟེ། ཀུན་ནས་ཉོན་མོངས་པ་དང་། རྣམ་
པར་བྱང་བའི་བདག་ཉིད་ཅན་གྱི་ཆོས་ཐམས་ཅད་ནི་དེའི་རྩ་བ་ཅན་ཡིན་ནོ་ཞེས་གསུངས།
སྣང་བ་གསུམ་ག་ལ་རྣམ་པར་ཤེས་པ་ཞེས་གསུངས་པ་ནི་སེམས་དང་ཡིད་གཉིས་ཀ་
ལའང་འདྲ་བས། སྣང་བ་གསུམ་རེ་རེ་ལའང་སེམས་ཡིད་རྣམ་ཤེས་གསུམ་ཀའི་མིང་
ཐོབ་ལ། དེ་གསུམ་དང་སྣང་བ་གསུམ་སོ་སོར་སྦྱར་བ་ནི་ཡིད་ཀྱི་ཤེས་པ་སྐད་ཅིག་སྔ་
ཕྱི་བར་གསུམ་ཡོད་པའི་ཆ་ནས་བཞག །སྒྲ་དོན་གྱི་དབང་དུ་བྱས་ན་བསགས་པས་ན་
སེམས་དང་། རྟེན་དུ་གྱུར་པས་ན་ཡིད་དང་། བརྟེན་པར་གྱུར་པས་ན་རྣམ་ཤེས་ཞེས་
གསུངས་པ་ལྟར་ཡིན་ལ། སྒྲ་དོན་དེ་ནི་སྣང་བ་གསུམ་རེ་རེ་ལའང་ཚང་བས་དེའི་སྒོ་
ནས་དེ་གསུམ་སོ་སོར་འཇོག་མི་ནུས་སོ། །སྣང་བའི་ཡེ་ཤེས་གསུམ་ལ་རིམ་པ་བཞིན་
གཞན་དབང་ཀུན་བརྟགས་ཡོངས་གྲུབ་གསུམ་གྱི་མིང་གིས་གསུངས་པ་ནི། གཟུང་འཛིན་
རྒྱངས་ཆད་དུ་སྣང་བའི་གཞི་གཞན་དབང་དང་། དེ་ལ་བརྟེན་ནས་གཟུང་འཛིན་རྫས་
ཐ་དད་དུ་བཏགས་པའི་ཀུན་བརྟགས་འབྱུང་། ཡོངས་གྲུབ་མངོན་དུ་གྱུར་པའི་ཚེ་དེ་
གཉིས་ཀ་ལྡོག་པ་བཞིན་དུ་སྟོང་པ་གསུམ་གྱི་དང་པོ་སྣང་བ་དང་། དེ་ལ་བརྟེན་ནས་



_215
གསང་འདུས་རྫོགས་རིམ།
མཆེད་པ་འབྱུང་བ་དང༌། ཉེར་ཐོབ་མངོན་དུ་གྱུར་པའི་ཚེ་སྣང་མཆེད་གཉིས་ལོག་
པའི་ཆོས་མཐུན་ཡོད་པས་མིང་དེ་ལྟར་བཏགས། སྣང་བའི་ཡེ་ཤེས་གསུམ་ལ་རིམ་པ་
བཞིན་དུ་ཞེ་སྡང་འདོད་ཆགས་གཏི་མུག་གསུམ་གྱི་མིང་གིས་གསུངས་པ་ནི། བདེ་བ་
ཆུང་བ་དང་། ཆེ་བ་དང་། བར་མ་འཇུག་པའི་སྒོ་ནས་ཡིན། ཡང་སྟོང་ཕྱོགས་ཀྱི་
ངོ་བོ་ཉིད། སྣང་ཕྱོགས་ཀྱི་ངོ་བོ་ཉིད། སྣང་སྟོང་ཆ་མཉམ་པའི་ངོ་བོ་ཉིད་གསུམ་དུ་
གསུངས་པ་ཡང་གོང་བཞིན་ནོ། །སྣང་བའི་ཡེ་ཤེས་གསུམ་ལ་མིང་དེ་ལྟར་བཏགས་
པའི་གདགས་བྱའི་མིང་རྣམས་ཕར་ཕྱིན་ཐེག་པ་བ་དང་ཐུན་མོང་བ་ཡིན་གྱི་སྣང་མཆེད་
ཐོབ་གསུམ་ལ་མིང་དེ་ལྟར་བཏགས་པ་ཐུན་མོང་བ་མ་ཡིན་ཏེ། ཕར་ཕྱིན་ཐེག་པར་
སྣང་མཆེད་ཐོབ་གསུམ་ལ་མིང་དེ་ལྟར་བཏགས་པ་མེད་པའི་ཕྱིར་ཏེ། ཕར་ཕྱིན་ཐེག་
པར་སྣང་མཆེད་ཐོབ་གསུམ་བཤད་པ་མེད་པའི་ཕྱིར་རོ། །གཉིས་པ་ནི། སྣང་བ་དང་།
མཆེད་པ་དང༌། ཉེར་ཐོབ་དང༌། སྟོང་པ་དང་། ཤིན་ཏུ་སྟོང་པ་དང་། སྟོང་པ་ཆེན་
པོ་དང་། སེམས་དང་། སེམས་ལས་བྱུང་བ་དང་། མ་རིག་པ་དང་། འདོད་ཆགས་
དང་བྲལ་བ་དང་། འདོད་ཆགས་དང༌། ཆགས་པ་བར་མ་ཞེས་པའི་མིང་གིས་གསུངས་
ཤིང་། ཡང་སྤྱོད་བསྡུས་ལས། ཨོཾ་ཞེས་པ་ངག་གི་སྒོ་ལ་བརྟེན་པའི་ས་བོན་བརྟན་པར་
བྱེད་པའི་རྒྱུ་སྟེ། མོས་པ་ཆུང་བའི་སེམས་ཅན་རྣམས་ཀྱིས་དེ་བཞིན་གཤེགས་པས་
དགོངས་ཏེ་གསུངས་པ་རྟོགས་པར་མི་འགྱུར་བས། དེ་ཟླ་བའི་དཀྱིལ་འཁོར་གྱི་གཟུགས་
སོ་ཞེས་དམིགས་པར་བྱེད་ཅིང་། པདྨ་འམ་བུད་མེད་ཀྱི་གཟུགས་སམ། གཡོན་པའི་
མིང་ངམ་མཚན་མོའི་མིང་དང་། འཇམ་པོའི་དངོས་པོར་སེམས་ཀྱི་ཀུན་རྫོབ་ཀྱི་གཟུགས་
གསལ་བའོ། །ཞེས་དང་། ཨཞེས་པ་ངག་གི་སྒོ་ལ་བརྟེན་པའི་ས་བོན་བརྟན་པར་



བ
གསང་འདུས་བསྐྱེད་རྫོགས། 216
བྱེད་པའི་རྒྱུ་སྟེ། མོས་པ་ཆུང་བའི་སེམས་ཅན་རྣམས་ཀྱིས་དེ་བཞིན་གཤེགས་པས་
དགོངས་ཏེ་གསུངས་པ་རྟོགས་པར་མི་འགྱུར་བས་ཉི་མའི་དཀྱིལ་འཁོར་ལ་བརྟེན་ནས་
དམིགས་པར་བྱེད་ཅིང་། རྡོ་རྗེ་རྩེ་ལྔ་པའམ། རིན་པོ་ཆེའམ། ཉིན་མོའམ། སྐྱེས་
པའི་གཟུགས་སམ། གཡས་པ་ཞེས་བྱ་བའམ། རྩུབ་པའི་རྣམ་པ་ཞེས་བྱ་བ་ནི་སེམས་
ལས་བྱུང་བའི་ཀུན་རྫོབ་ཀྱི་གཟུགས་སོ། །ཞེས་དང་། ངག་གི་ས་བོན་ཨཱལ་བརྟེན་
པའི་སྒོ་ཡོངས་སུ་གྲུབ་པ་ཞེས་བྱ་བ་འདི་ནི་སྣང་བ་ཐོབ་པའོ། །ཞེས་གསུངས་པ་ལྟར་
མཚན་མོ་དང་ཉིན་མོ་དང་ཐུན་མཚམས་གསུམ་དང་། པདྨ་དང་། རྡོ་རྗེ་དང་། རྡོ་
རྗེ་པདྨ་མཉམ་པར་སྦྱོར་བ་དང་། བུད་མེད་དང་སྐྱེས་པ་དང་། མ་ནིང་གསུམ་དང༌།
གཡོན་དང་གཡས་དང་དབུས་གསུམ་དང་། འཇམ་པ་དང་རྩུབ་པ་དང་འཇམ་རྩུབ་
གཉིས་ཀྱི་བར་མ་གསུམ་ལ་སོགས་པའི་མིང་གི་རྣམ་གྲངས་སོ། །དེ་རྣམས་ཀྱི་དོན་རིམ་
པ་བཞིན་བཤད་ན། ཀུན་རྟོག་བཞོན་པའི་རླུང་དང་བཅས་པ་ཐིམ་ནས་ཟླ་འོད་བཞིན་
དུ་ཡུལ་གསལ་བར་སྣང་བས་ན་སྣང་བ་དང་། དེ་ཉིད་ཀུན་རྟོག་བཞོན་པའི་རླུང་དང་
བཅས་པས་སྟོང་པས་ན་སྟོང་པ་དང་། ཉི་འོད་བཞིན་དུ་ཡུལ་ཆེས་ཤིན་ཏུ་གསལ་བར་
སྣང་བས་ན་མཆེད་པ་དང་། སྣང་བ་བཞོན་པའི་རླུང་དང་བཅས་པས་སྟོང་པས་ན་ཤིན་
ཏུ་སྟོང་པ་དང་། སྲོད་ཀྱི་སྨག་འཐུག་པོས་ཁྱབ་པ་ལྟ་བུའི་ཡུལ་མི་གསལ་བར་སྣང་ཞིང་།
འོད་གསལ་དང་ཁད་ཉེ་བར་ཐོབ་པས་ན་ཉེར་ཐོབ་དང༌། མཆེད་པ་བཞོན་པའི་རླུང་
དང་བཅས་པ་སྟོང་པས་ན་སྟོང་པ་ཆེན་པོ་ཞེས་བྱའོ། །ཡང་སྣང་བའི་ཡེ་ཤེས་གསུམ་
ལ་རིམ་པ་བཞིན་ཆགས་བྲལ་སོགས་གསུམ་དང༌། པདྨ་སོགས་གསུམ་དང༌། བུད་
མེད་སོགས་གསུམ་དང་། གཡོན་པ་སོགས་གསུམ་གྱི་མིང་གིས་གསུངས་པ་ནི་གོང་དུ་
E



217
གསང་འདུས་རྫོགས་རིམ།
བཤད་པ་ལྟར་ཐབས་ཤེས་ཀྱི་ཆ་ནས་དང་། འཇམ་རྩུབ་བར་མ་གསུམ་གྱི་མིང་གིས་
གསུངས་པ་ནི་བདེ་བ་དམན་མི་དམན་བར་མ་གསུམ་དང་། ཡུལ་སྣང་རྒྱས་མི་རྒྱས་
བར་མ་གསུམ་གྱི་ཆ་ནས་ཡིན་ནོ། །གཉིས་པ་ནི། སྤྱོད་བསྡུས་ལས། སྣང་བའི་མཚན་
ཉིད་གང་ཞེ་ན། རྣམ་པ་མེད་པའི་རང་བཞིན་ལུས་དང་ངག་མེད་པ་སྟེ། ཇི་ལྟར་སྟོན་
གྱི་དུས་སུ་ནམ་མཁའ་དྲི་མ་མེད་པ་ལ། ཟླ་བའི་དཀྱིལ་འཁོར་གྱི་འོད་ཟེར་སྣང་བར་
བྱེད་པས་ཁྱབ་པར་བྱེད་པ་དེ་བཞིན་དུ། རང་བཞིན་གྱིས་གསལ་བའི་རྣམ་པར་དངོས་
པོ་མ་ལུས་པ་ཐམས་ཅད་ལ་དམིགས་པས་ན། འདི་ནི་དོན་དམ་པའི་བྱང་ཆུབ་ཀྱི་སེམས་
ཤེས་རབ་ཀྱི་སྣང་བ་སྟོང་པ་དང་པོ་སྟེ། ཞེས་དང༌། སྣང་བ་མཆེད་པའི་མཚན་ཉིད་
གང་ཞེ་ན། དེ་ཡང་གཟུང་བ་དང་འཛིན་པ་དང་བྲལ་བའི་གཟུགས་ཅན་ལུས་དང་ངག་
མེད་པ་སྟེ། ཇི་ལྟར་སྟོན་གྱི་དུས་སུ་ཉི་མའི་འོད་ཟེར་གྱིས་ཁྱབ་པ་བཞིན་དུ། ཤིན་ཏུ་
གསལ་ཞིང་དྲི་མ་མེད་པའི་ངོ་བོ་ཉིད་དུ་དངོས་པོ་མ་ལུས་པ་ལ་དམིགས་པ། བྱང་ཆུབ་
ཀྱི་སེམས་ཀུན་ཏུ་བཟང་པོ་གཉིས་པ་སྟེ། རིམ་པ་གཉིས་པ་ཤིན་ཏུ་སྟོང་པའི་མཚན་
ཉིད་ཅན། ཞེས་དང་། སྣང་བ་ཐོབ་པ་གང་ཞེ་ན། དེ་བཞིན་དུ་ནམ་མཁའི་མཚན་
ཉིད་དངོས་པོ་མེད་པའི་གཟུགས་ཅན་ལུས་དང་ངག་མེད་པ་སྟེ། ཇི་ལྟར་མཚམས་ཀྱི་
སྨག་ལ་བབ་པའི་ངོ་བོར་ཁྱབ་པ། ཕྲ་ཞིང་བདག་མེད་པ་སྲོག་དང་རྩོལ་བ་མི་རྒྱུ་བས་
རྒྱུ་བ་མེད་པ་སྟེ། སེམས་མེད་པ་དང་མི་གཡོ་བ་དང་ཞེས་གསུངས། དེ་རྣམས་ཀྱི་
དོན་བཤད་ན། ལུགས་འདི་ལ་སྟོང་པ་བཞི་ལེགས་པར་གཏན་ལ་ཕབ་པ་གཅིག་ཤིན་
ཏུ་གལ་ཆེ་ལ། དེ་ཡང་འདུས་པའི་རྩ་རྒྱུད་དང་། བཤད་རྒྱུད་གཞན་བཞི་ལས་ནི་དེ་
རྣམས་ཀྱི་མིང་ཙམ་ལན་མང་དུ་བྱུང་ཡང་། ངོས་འཛིན་ཤིན་ཏུ་མི་གསལ་ལ། ཡེ་



218
གསང་འདུས་བསྐྱེད་རྫོགས།
ཤེས་རྡོ་རྗེ་ཀུན་ལས་བཏུས་ལས་ཀྱང་མ་རིག་པ་མུན་པ་དང་། སེམས་བྱུང་ཉི་འོད་དང་།
སེམས་ཟླ་འོད་བཞིན་དུ་སྣང་ཞེས་པ་ཙམ་ལས་གཞན་ངོས་འཛིན་མ་བྱུང་། ཡབ་སྲས་
གཞན་བཞིའི་གཞུང་དུ་ཡང་ངོས་འཛིན་མི་གསལ་ལ། སྤྱོད་བསྡུས་ཉིད་ཀྱི་གཞུང་འདི་
རྣམས་ལ་བརྟེན་ནས་ཤེས་དགོས་ཏེ། དེ་ཡང་དབྱར་གྱི་ཆར་གྱིས་སའི་རྡུལ་བར་སྣང་
ལ་ལྡང་བ་ལེགས་པར་མནན་པ་དང་། སྤྲིན་གྱི་སྒྲིབ་བྱེད་དང་བྲལ་བ་གཉིས་ཚོགས་
པ་མང་དུ་བྱུང་བ་སྟོན་གྱི་དུས་ཡིན་པས་སྟོན་དུས་ཀྱི་ནམ་མཁའ་དཔེར་བཟུང་ངོ༌། །དེའི་
ནམ་མཁའ་གཡའ་དག་པ་ལ་ཉིན་པར་འོད་ཀྱིས་ཁྱབ་པ་དང་། ནམ་སྲོད་ནས་སྲོད་ཀྱི་
སྨག་འཐུག་པོ་མ་སངས་ཀྱི་བར་གྱི་ཐུན་མཚམས་ལ་སྨག་ནག་པོ་འཐུག་པོས་ཁྱབ་པ་
དང་། དེ་སངས་པའི་འོག་ཏུ་ཟླ་འོད་ཤར་ནས་ཐོ་རངས་ལ་མ་སླེབ་པའི་བར་དུ་ཟླ་འོད་
ཀྱིས་ཁྱབ་པ་དང་། ཟླ་འོད་ཀྱང་ཡལ་ཉི་འོད་ཀྱིས་ཀྱང་མ་སླེབས་པའི་བར་ཐོ་རངས་
ཀྱི་དུས་ནམ་མཁའི་རང་མདོག་ཇི་བཞིན་དུ་མི་ཐོན་པའི་རྒྱུ་གསུམ་དང་བྲལ་བའི་སྐབས་
ཤིག་སྟེ་བཞི་ཡོད་པ་ལས་ཕྱི་མ་ནི་ཐམས་ཅད་སྟོང་པ་འོད་གསལ་གྱི་དཔེ་ཡིན་པས་རེ་
ཞིག་བཞག་ལ། དང་པོ་ནི་སྣང་བ་མཆེད་པའི་དཔེ་དང་། གཉིས་པ་ནི་སྣང་བ་ཉེར་
ཐོབ་ཀྱི་དཔེ་དང་། གསུམ་པ་ནི་སྣང་བའི་དཔེ་ཡིན་ནོ། །སྣང་བའི་ཡེ་ཤེས་གསུམ་
སྐྱེས་པའི་ཚེ། ནམ་མཁའ་གསུམ་པོ་དེ་དང་འདྲ་བའི་ཉམས་རེ་འཆར་བས་ནམ་མཁའ་
གསུམ་པོ་དཔེར་བཟུང་ངོ༌། །དེ་ཡང་དང་པོའི་རྣམ་པ་མེད་པའི་རང་བཞིན་ཞེས་པ་
དང༌། བར་མའི་གཟུང་བ་དང་འཛིན་པ་དང་བྲལ་བའི་ཞེས་པ་དང་། གསུམ་པའི་
དངོས་པོ་མེད་པའི་གཟུགས་ཅན་ཞེས་པ་གསུམ་གྱིས་ནི་སྣང་བའི་ཡེ་ཤེས་གསུམ་གྱི་སྣང་
ངོར་སྔར་བཤད་པའི་སྣང་ཚུལ་གསུམ་མ་གཏོགས་པ་གཉིས་སྣང་རགས་པ་གཞན་རྣམས་



=
ཀ
-
219
གསང་འདུས་རྫོགས་རིམ།
ལོག་པར་བསྟན། གསུམ་ཀ་ལ་ལུས་དང་ངག་མེད་པ་སྟེ། ཞེས་པས་ནི་སྣང་བའི་ཡེ་
ཤེས་གསུམ་སྐྱེས་པའི་ཚེ་ལུས་ཀྱི་གཡོ་འགལ་དང་ངག་གི་སྨྲ་བརྗོད་ལོག་པར་བསྟན། སྔ་
མ་གཉིས་ཀྱིས་ཇི་ལྟར་ནས་བཞིན་དུའི་བར་དང་། གསུམ་པའི་དེ་བཞིན་དུ་ནམ་མཁའི་
མཚན་ཉིད་ཅེས་པ་དང་། དེ་ལྟར་ནས་ཁྱབ་པ་ཞེས་པའི་བར་གསུམ་གྱིས་ནི་སྣང་བའི་
ཡེ་ཤེས་གསུམ་གྱི་སྣང་ངོར་དཀར་ལམ་དམར་ལམ་ནག་ལམ་གསུམ་གྱི་སྣང་བ་འཆར་
བ་དེ་བསྟན། དང་པོའི་རང་བཞིན་གྱིས་གསལ་བའི་རྣམ་པར་ཞེས་པས་ཡུལ་སྣང་དེ་
གསལ་པོར་བྱུང་བ་དང་། བར་པའི་ཤིན་ཏུ་གསལ་ཞིང་ཞེས་པས་སྔ་མ་གཉིས་ལས་
ཀྱང་ཆེས་ཤིན་ཏུ་གསལ་བར་བསྟན། དང་པོ་གཉིས་ཀའི་དངོས་པོ་མ་ལུས་པ་ཞེས་པས་
ཡུལ་སྣང་དེ་ཕྱོགས་མཚམས་ཀུན་ཏུ་ཁྱབ་པར་བསྟན། དང་པོའི་དོན་དམ་པའི་བྱང་
ཆུབ་ཀྱི་སེམས་ཞེས་པ་དང་། བར་པའི་བྱང་ཆུབ་ཀྱི་སེམས་ཀུན་ཏུ་བཟང་པོ་ཞེས་པ་
དང་། ཐ་མའི་བདག་མེད་པ་ཞེས་པ་གསུམ་གྱིས་ནི་ངེས་ངོར་སྟོང་ཉིད་རྟོགས་པར་
བསྟན། དེ་ཡང་གཙོ་བོར་ལམ་དུས་ཀྱི་དབང་དུ་བྱས་པ་ཡིན་ནོ། །ཕྲ་བ་ནི་རྟོགས་
དཀའ་བ་དང་། སྲོག་དང་རྩོལ་བ་མི་རྒྱུ་བ་ནི་རླུང་འབྱུང་འཇུག་མི་བྱེད་པ་དང་། སེམས་
མེད་པ་དང་མི་གཡོ་བ་ནི་དྲན་པ་ཉམས་པ་སྟེ། འདིས་ཉེར་ཐོབ་དྲན་མེད་དང་། བདག་
མེད་པ་དང་ཞེས་པས་ཉེར་ཐོབ་དྲན་བཅས་བསྟན་པར་སེམས་སོ། །སྟོང་པ་དེ་རྣམས་
ནི་འཆི་བའི་དུས་སུ་རྫོགས་པར་འཆར་ལ། གཉིད་དུས་སུ་སྣ་བུག་གི་རྒྱུ་བ་མི་ལྡོག་པས་
ཆ་འདྲ་ཙམ་འཆར་བ་དང༌། ལམ་དུས་སུ་ནི་སྙིང་གའི་དྷ་ཏིར་བཙུད་ནས་ཐིམ་པ་ལ་
མཚན་ཉིད་རྣམས་ཚང་བར་འཆར་ལ། གཞན་དུ་ཐིམ་པ་ལ་དེའི་ཚོད་ཙམ་མི་འཆར་
རོ༑ ༑གཉིས་པ་ལ་གསུམ། སྣང་བའི་རང་བཞིན་གྱི་རྟོག་པ་སོ་གསུམ་བཤད་པ་དང་།



220
གསང་འདུས་བསྐྱེད་རྫོགས།
མཆེད་པའི་རང་བཞིན་གྱི་རྟོག་པ་བཞི་བཅུ་བཤད་པ་དང་། ཉེར་ཐོབ་གྱི་རང་བཞིན་
གྱི་རྟོག་པ་བདུན་བཤད་པའོ། །དང་པོ་ནི། རིམ་ལྔ་ལས། དེ་ཡི་རང་བཞིན་འཕྲོ་
གསལ་བ། །ད་ནི་རབ་ཏུ་བཤད་པར་བྱ། །ཆགས་བྲལ་དང་ནི་བར་མ་ཉིད། །དེ་
བཞིན་དུ་ནི་ཆེན་པོ་དག །ཡིད་ལ་འགྲོ་ཞིང་འོང་བ་དང་། །མྱ་ངན་ལ་སོགས་གསུམ་
དེ་བཞིན། །ཞི་དང་རྣམ་རྟོག་འཇིགས་པ་དང་། །འཇིགས་པ་བར་མ་ཤིན་ཏུ་འཇིགས།།
སྲེད་དང་སྲེད་པ་བར་མ་དང་། །ཤིན་ཏུ་སྲེད་དང་ཉེར་ལེན་པ། །མི་དགེ་བཀྲེས་དང་
སྐོམ་ཉིད་དང་། །ཚོར་དང་ཚོར་བ་བར་མ་དང་། །ཤིན་ཏུ་ཚོར་བའི་སྐད་ཅིག་དང༌།།
རིག་པ་པོ་དང་རིག་འཛིན་བཞི། །སོ་སོར་རྟོག་དང་ངོ་ཚ་ཤེས། །སྙིང་རྗེ་དང་ནི་བརྩེ་
བ་གསུམ། །དོགས་དང་བསགས་པ་ཉིད་དང་ནི། །ཕྲག་དོག་ཅེས་ནི་བྱ་བར་གྲགས།།
རང་བཞིན་སུམ་ཅུ་རྩ་གསུམ་གང་། །ལུས་ཅན་རྣམས་ཀྱི་རང་རིག་སྟེ། །ཞེས་གསུངས།
དེ་ལ་ཆགས་བྲལ་ཡུལ་མི་འདོད་པའི་བློ། དེ་ལ་ཆུང་ངུ་འབྲིང་དང་ཆེན་པོ་གསུམ།
ཡིད་ལ་འགྲོ་ཞིང་འོང་བ་ནི་ཡིད་ཡུལ་ལ་ཕྱིར་འགྲོ་བ་དང་ཚུར་འཇུག་པའི་བློ་སྟེ། འདི་
ཀུན་གྱི་སྤྱིར་སྦྱར་ཞེས་རྗེ་རིན་པོ་ཆེ་འགོས་བཞེད། མྱ་ངན་ནི་ཡུལ་ཡིད་འོང་དང་བྲལ་
བས་སེམས་གདུང་བའི་བློ། དེ་ལ་ཆུང་ངུ་འབྲིང་ཆེན་པོ་གསུམ། ཞི་བ་ནི་སེམས་ཞི་
བར་གནས་པ་དང་། རྣམ་རྟོག་ནི་སེམས་རྒོད་པའི་རྣམ་པ་ཅན་གྱི་བློའོ། །འཇིགས་
པ་ནི་ཡུལ་ཡིད་མི་འོང་དང་འཕྲད་པས་སྐྲག་པའི་བློའོ། །དེ་ལ་ཆུང་ངུ་འབྲིང་ཆེན་པོ་
གསུམ། སྲེད་པ་ནི་ཡུལ་ཡིད་འོང་མཐོང་ནས་ཆགས་པའི་བློའོ། །དེ་ལ་ཆུང་ངུ་འབྲིང་
ཆེན་པོ་གསུམ། ཉེར་ལེན་ནི་འདོད་ཡོན་ལ་ཀུན་ཏུ་འཛིན་པའི་བློའོ། །མི་དགེ་བ་ནི་
དགེ་བ་ལ་ཡིད་གཉིས་ཟ་བའི་བློའོ། །བཀྲེས་པ་དང་སྐོམ་པ་ནི་ཟས་དང་བཏུང་བ་འདོད་



22/
གསང་འདུས་རྫོགས་རིམ།
པའི་བློའོ། །ཚོར་བ་ནི་བདེ་སྡུག་བཏང་སྙོམས་གསུམ་ཡིན་ལ། དེ་ལ་ཡུལ་གྱི་སྒོ་ནས་
ཆུང་ངུ་འབྲིང་ཆེན་པོ་གསུམ། རིག་པ་པོ་དང་རིག་པར་བྱེད་པ་དང་། རིག་བྱའི་ལས་
ཏེ་དེ་གསུམ་ལ་རྟོག་པ་གསུམ་མོ། །སོ་སོར་རྟོག་པ་ནི་རིགས་མི་རིགས་དཔྱོད་པའི་བློའོ།།
ངོ་ཚ་ཤེས་པ་ནི་རང་ངམ་ཆོས་རྒྱུ་མཚན་དུ་བྱས་ནས་ཁ་ན་མ་ཐོ་བ་ལ་འཛེམ་པའི་བློའོ།།
སྙིང་རྗེ་ནི་སྡུག་བསྔལ་དང་བྲལ་བར་འདོད་པའི་བློའོ། །བརྩེ་བ་ནི་དམིགས་བྱ་ཡོངས་
སུ་བསྲུང་བ་དང་སྡུག་པ་དང་ཕྲད་པར་འདོད་པའི་བློའོ། །དེ་ལ་ཆུང་ངུ་འབྲིང་ཆེན་
པོ་གསུམ། དོགས་པ་ནི་ཡིད་འཕྲིགས་པས་སེམས་ངེས་པར་མི་གནས་པ། བསགས་
པ་ནི་ཡོ་བྱད་ཡོངས་སུ་སྡུད་པའི་བློའོ། །ཕྲག་དོག་ནི་གཞན་གྱི་ཕུན་སུམ་ཚོགས་པ་ལ་
སེམས་འཁྲུག་པའི་བློའོ། །གཉིས་པ་ནི། རིམ་ལྔ་ལས། ཆགས་དང་ཞེན་དང་དེ་བཞིན་
དགའ། །དགའ་བ་བར་མ་ཤིན་ཏུ་དགའ། །རངས་དང་ཤིན་ཏུ་མགུ་བ་དང་། །ངོ་
མཚར་དེ་བཞིན་རྒོད་པ་དང་། །ཚིམ་དང་དེ་བཞིན་འཁྱུད་པ་དང་། །འོ་བྱེད་དེ་བཞིན་
འཇིབ་པ་དང་། །བརྟན་དང་བརྩོན་དང་ང་རྒྱལ་དང༌། །བྱ་དང་དབྲོག་དང་སྟོབས་
དང་ནི། །སྤྲོ་དང་ལྷན་ཅིག་སྐྱེས་ཉིད་དང་། །དེ་བཞིན་ལྷན་ཅིག་སྐྱེས་བར་མ། །ཤིན་
ཏུ་ལྷན་ཅིག་སྐྱེས་དང་དྲག །རྣམ་པར་སྒེག་དང་ཞེ་འགྲས་ཉིད། །དགེ་དང་ཚིག་གསལ་
བདེན་པ་དང་། །མི་བདེན་པ་དང་དེ་བཞིན་ངེས། །ཉེ་བར་མི་ལེན་སྦྱིན་པ་པོ། །བསྐུལ་
དང་དེ་བཞིན་དཔའ་བོ་དང་། །ངོ་ཚ་མེད་དང་སྒྲ་དང་གདུག །མི་བསྲུན་པ་དང་གྱ་
གྱུ་ཉིད། །མཚན་ཉིད་བཞི་བཅུ་གང་ཡིན་པ། །ཤིན་ཏུ་སྟོང་པའི་སྐད་ཅིག་སྟེ། །ཞེས་
གསུངས། དེ་ལ་ཆགས་པ་ནི། སྔར་མ་ཐོབ་པའི་ཡུལ་ལ་ཆགས་པ་དང་། ཞེན་པ་ནི་
སྔར་ཐོབ་པའི་ཡུལ་ལ་ཞེན་པ་དང་། དགའ་བ་ནི་ཡུལ་ཡིད་འོང་མཐོང་ནས་སེམས་



གས།
222
གསང་འདུས་བསྐྱེད་རྫོགས། །
དགའ་བའི་བློ། དེ་ལ་ཆུང་ངུ་འབྲིང་ཆེན་པོ་གསུམ། རངས་པ་ནི་འདོད་དོན་གྲུབ་པས་
བདེ་བའི་བློ་དང༌། ཤིན་ཏུ་མགུ་བ་ནི་དེའི་རྣམ་པ་ཡང་དང་ཡང་དུ་མྱོང་བའི་བློ། ངོ་
མཚར་ནི་སྔར་མ་བྱུང་བའི་དོན་ལ་སེམས་པ་མཐོང་བའི་བློ། རྒོད་པ་ནི་ཡུལ་ཡིད་འོང་
མཐོང་ནས་སེམས་གཡེང་བ། ཚིམ་པ་ནི་ཡུལ་དེས་ངོམས་པའི་རྟོག་པ། འཁྱུད་པ་
དང་འོ་བྱེད་པ་འཇིབ་པ་གསུམ་ནི་དེ་གསུམ་བྱར་འདོད་པའི་བློ། བརྟན་པ་ནི་གཞན་
དུ་རྒྱུད་མི་འགྱུར་བའི་བློ། བརྩོན་པ་ནི་དགེ་བ་ལ་གཞོལ་བ། ང་རྒྱལ་ནི་མཐོ་བར་
སེམས་པ། བྱ་བའམ་ལས་ནི་རྟག་ཏུ་བྱེད་པའི་བྱ་བ་རྣམས་རྫོགས་པར་བྱེད་པ། དབྲོག་
པ་ནི་ནོར་འཕྲོག་པར་འདོད་པ། སྟོབས་ནི་ཕ་རོལ་གྱི་དཔུང་འཇོམས་པར་འདོད་པ།
སྤྲོ་བ་ནི་དགེ་བའི་ལས་ལ་གོམས་པར་བྱེད་པ། ལྷན་ཅིག་སྐྱེས་པ་ནི་ཡུལ་ལ་འབད་པས་
སྦྱོར་བའི་བློ། དེ་ལ་ཆུང་ངུ་འབྲིང་ཆེན་པོ་གསུམ། དྲག་པ་ནི་རྒྱུ་མེད་པར་དམ་པ་
རྣམས་དང་རྩོད་པར་འདོད་པའི་བློ། རྣམ་པར་སྒེག་པ་ནི་ཡུལ་ཡིད་འོང་མཐོང་བས་
འགྱིང་བའམ་རྩེ་བར་འདོད་པའི་བློ། ཞེ་འགྲས་པ་ནི་འཁོན་དུ་འཛིན་པ། དགེ་བ་ནི་
དགེ་བའི་ལས་ལ་རྩོལ་བར་འདོད་པ། ཚིག་གསལ་ནི་གསལ་པོར་དོན་གོ་བར་སྨྲ་འདོད་
པ༑ བདེན་པ་ནི་འདུ་ཤེས་མ་བསྒྱུར་བར་སྨྲ་འདོད་པ། མི་བདེན་པ་ནི་འདུ་ཤེས་བསྒྱུར་
ཏེ་སྨྲ་འདོད་པ། ངེས་པ་ནི་ཡིད་དམ་བརྟན་པ། ཉེ་བར་མི་ལེན་པ་ནི་ཡོངས་སུ་འཛིན་
པར་མི་འདོད་པ། སྦྱིན་པ་པོ་ནི་བདོག་པ་ཡོངས་སུ་གཏོང་བར་འདོད་པ། བསྐུལ་བ་
ནི་ལེ་ལོ་ཅན་དགེ་བ་ལ་བསྐུལ་བར་འདོད་པ། དཔའ་བོ་ནི་ཉོན་མོངས་པའི་དགྲ་ལས་
རྒྱལ་བར་འདོད་པ། ངོ་ཚ་མེད་པ་ནི་རང་ངམ་ཆོས་རྒྱུ་མཚན་དུ་བྱས་ནས་ཁ་ན་མ་
ཐོ་བ་ལ་མི་འཛེམ་པའི་བློ། སྒྱུ་ནི་བཅོས་མས་གཞན་བསླུ་བར་བྱེད་པ། གདུག་པ་ནི་



223
གསང་འདུས་རྫོགས་རིམ།
ལྟ་བ་ངན་པ་ལ་བྱང་བ། མི་བསྲུན་པ་ནི་གཞན་ལ་མཐོ་འཚམ་པ། གྱ་གྱུ་ནི་སེམས་
མི་དྲང་བའོ། །གསུམ་པ་ནི། རིམ་ལྔ་ལས། ཆགས་པ་བར་མའི་སྐད་ཅིག་དང༌། །བརྗེད་
ངས་པ་དང་འཁྲུལ་པ་དང་། །མི་སྨྲར་གྱུར་དང་སྐྱོ་བ་དང་། །ལེ་ལོ་དེ་བཞིན་ཐེ་ཚོམ་
སྟེ། །ཞེས་གསུངས། དེ་ལ་བརྗེད་ངས་པ་ནི་དྲན་པ་ཉམས་པ་དང་། འཁྲུལ་པ་ནི་
སྨིག་རྒྱུ་ལ་ཆུར་འཛིན་པ་སོགས་དང་། མི་སྨྲ་བ་ནི་སྨྲ་སྙིང་མི་འདོད་པ་དང་། སྐྱོ་བ་
ནི་ཡིད་སུན་པ་དང་། ལེ་ལོ་ནི་དགེ་བ་ལ་མི་སྤྲོ་བ་དང་། ཐེ་ཚོམ་དང་། ཆགས་སྡང་
ཆ་མཉམ་དུ་འཇུག་པའི་བློའོ། །དེ་ལྟར་ན་རངབཞིན་གྱི་རྟོག་པ་བརྒྱད་ཅུ་པོ་རྣམས་སྣང་
བ་གསུམ་གྱི་རང་བཞིན་དུ་བཤད་པ་ནི་མཚན་ཉིད་ཡིན་ལ། དེ་ནི་སྔར་སྣང་བ་གསུམ་
གྱི་མཚན་ཉིད་བཤད་པ་ལྟར་ངོ་བོ་ཐ་མི་དད་པ་མིན་གྱི། བྱ་རོག་གིས་ཁང་བཟང་མཚོན་
པ་ལྟར་ངོ་བོ་ཐ་དད་པའི་མཚོན་བྱེད་ལ་མཚན་ཉིད་དུ་གསུངས་ཏེ། དེའི་ཚུལ་ཡང་
སྤྱོད་བསྡུས་ལས། རང་བཞིན་གྱི་རྟོག་པ་རྣམས་ཀྱིས་སྣང་བ་རྣམས་རྗེས་སུ་དཔོག་པར་
གསུངས་ཤིང་། དཔོག་ལུགས་ནི། རང་བཞིན་གྱི་རྟོག་པ་བརྒྱད་ཅུ་ལ་རླུང་གི་གཡོ་
བ་ཤས་ཆེ་ཆུང་བར་མ་གསུམ་ཡོད་པས། དེ་རྣམས་བསྐྱེད་པའི་སྣང་མཆེད་ཐོབ་གསུམ་
རླུང་གི་གཡོ་བ་ཤས་ཆེ་ཆུང་བར་མ་གསུམ་ཡོད་པར་དཔོག །དེ་ཡང་ལམ་བསྒོམས་
སྟོབས་ཀྱིས་ཡེ་ཤེས་གསུམ་འདྲེན་ནུས་པའི་རྣལ་འབྱོར་པས་ནི་སྣང་བ་གསུམ་མངོན་
གྱུར་ཏུ་ངེས་ནུས་པས། རྟགས་ལས་རྗེས་སུ་དཔོག་མི་དགོས་ཤིང་། དེ་འདྲ་མིན་པའི་
གང་ཟག་ལ་རང་བཞིན་གྱིས་སྣང་བ་རྣམས་རྗེས་སུ་དཔོག་དགོས་པ་ཡིན་ནོ། །གསུམ་
པ་ནི། རིམ་ལྔ་ལས། རྡོ་རྗེ་བཟླས་གནས་རྣལ་འབྱོར་པ། །སེམས་ལ་དམིགས་པ་
ཐོབ་པར་འགྱུར། །ཞེས་རྡོར་བཟླས་ཀྱིས་སེམས་དབེན་གྱི་སྟོང་པ་རྣམས་འདྲེན་པར་



-
---
་
་ ་
་
གསང་འདུས་བསྐྱེད་རྫོགས།
224
གསུངས་ཀྱང་ཇི་ལྟར་འདྲེན་མི་གསལ། སྤྱོད་བསྡུས་ལས། ངག་དབེན་ལ་གནས་ནས་
སེམས་དབེན་འཐོབ་པ་དང་། ངག་དབེན་མེད་ན་སེམས་དབེན་མི་འབྱུང་བར་གསུངས་
ཀྱང་། སྐབས་དེར་དེ་ལས་སེམས་དབེན་ཇི་ལྟར་སྐྱེ་མི་གསལ། འོན་ཀྱང་ངག་དབེན་
རྒྱས་བཤད་ཀྱི་སྐབས་སུ་གང་དུ་འཇུག་པ་སོགས་གསུམ་བཤད་པ་དང་། མཐར་རླུང་
རྣམས་མི་ཤིགས་པར་ཞུགས་ནས་འོད་གསལ་འཆར་བར་གསུངས་པ་རྣམས་ལ་དཔྱོད་
ཤེས་ན། རྡོར་བཟླས་ཀྱིས་རླུང་རྣམས་མི་ཤིགས་པ་ལ་བསྡུས་ཏེ་ཐིམ་པ་ལས། སེམས་
དབེན་གྱི་སྟོང་པ་རྣམས་འཆར་བ་གོ་ནུས་ཤིང་། རྡོ་རྗེ་འཕྲེང་བ་ལས་ཀྱང་། རྡོ་རྗེ་
བཟླས་པ་རབ་སྦྱོར་བས། །རླུང་གི་མཚན་ཉིད་ཤེས་ནས་ནི། །རྣམ་རྟོག་རླུང་རྣམས་
རྣམ་པར་གཅོད། །སེམས་ལ་དམིགས་པ་ཐོབ་པར་འགྱུར། །ཞེས་རྡོར་བཟླས་ཀྱིས་
རླུང་གི་རྒྱུ་བ་བཀག་པའི་སྒོ་ནས་སེམས་དབེན་གྱི་སྟོང་པ་རྣམས་བསྐྱེད་པ་གསལ་བར་
གསུངས་སོ། །དེ་ལྟར་ན་རྡོར་བཟླས་ཀྱིས་སྙིང་གའི་རྩ་མདུད་རྫོགས་པར་གྲོལ་ཏེ། རླུང་
རྣམས་སྙིང་གའི་མི་ཤིགས་པ་ལ་སྡུད་ནུས་པའི་མཚམས་ནས་སེམས་དབེན་གྱི་སྟོང་པ་
རྣམས་འདྲེན་ནོ། །འོ་ན་མཚམས་དེ་ནས་འདྲེན་པ་ལ་སྡུད་རིམ་གྱི་དམིགས་པ་གཞན་
གྲོགས་སུ་དགོས་སམ་མི་དགོས་ཤེ་ན། དགོས་པ་ཡིན་ཏེ། ལེའུ་གསུམ་པའི་སྒྲོན་གསལ་
ལས། དེ་ལ་ཞེན་པས་འཇུག་པ་དང་། གནས་པ་དང་། ལྡང་བ་དང་། སྡུད་པའི་
རྣལ་འབྱོར་གྱིས་རྟག་པར་ཉིན་མཚན་དུ་བསྒོམ་པར་བྱའོ། །ཞེས་སྡུད་པའི་རྣལ་འབྱོར་
གྲོགས་སུ་དགོས་པར་གསུངས་པ་དང་། ན་རོ་པའི་མན་ངག་ལས་ཀྱང་སེམས་དབེན་
གྱི་སྟོང་པ་རྣམས་འདྲེན་པ་ལ་སྡུད་པའི་རྣལ་འབྱོར་འབྱུང་། སྡུད་ཚུལ་ནི་དོན་ལྔ་པར།
བསམ་གཏན་གཉིས་ཀྱིས་ཉམས་སུ་ལེན་པ་ཡིན་ཞེས་འབྱུང་བ་ལྟར་རིལ་འཛིན་དང་རྗེས་



225
གསང་འདུས་རྫོགས་རིམ།
གཞིག་གིས་ཉམས་སུ་བླང་བར་བྱ་སྟེ། ལཱ་ཨི་པའི་སྒྲུབ་ཐབས་ཀྱི་འགྲེལ་པ་ལུ་བ་པས་
མཛད་པར་རྗེས་གཞིག་གི་སྡུད་རིམ་རྫོགས་རིམ་གྱི་དམའ་མོ་ནས་ཀྱང་བཤད་ལ། ཞལ་
ལུང་ལས་ཀྱང་། སྙིང་གར་མི་ཤིགས་པའི་ཐིག་ལེ་བསྒོམས་པའི་མཚམས་ནས་རྗེས་
གཞིག་གིས་སྡུད་རིམ་བྱེད་པ་གསུངས་ཤིང་། དེ་འདིར་ཡང་མི་རུང་བའི་ཁྱད་པར་
མི་སྣང་བའི་ཕྱིར་རོ། །འོ་ན་སྲོག་རྩོལ་གསུམ་བསྒོམ་པ་དང་། སྡུད་པའི་རྣལ་འབྱོར་
དེ་ཙམ་གྱིས་སེམས་དབེན་གྱི་སྟོང་པ་རྣམས་འདྲེན་ནུས་སམ་ཞེ་ན། དེ་ནི་མི་ནུས་ཏེ།
ཡེ་ཤེས་རྡོ་རྗེ་ཀུན་ལས་བཏུས་ལས། རྡོ་རྗེ་དང་པདྨ་ཡང་དག་པར་སྦྱོར་བ་ནི་སེམས་
དང་སེམས་ལས་བྱུང་བ་དག་གི་ཐབས་སུ་གྱུར་པའོ། །སེམས་དང་སེམས་ལས་བྱུང་
བ་དག་མཉམ་པར་སྦྱོར་བ་ནི། བདེ་བ་ཆེན་པོའི་ཏིང་ངེ་འཛིན་གྱི་ཐབས་སུ་གྱུར་པའོ།།
དེ་སྒྱུ་མའི་དཔེས་ཉེ་བར་མཚོན་ཏེ། ཞེས་དང་། ཇི་ལྟར་འོ་མ་དང་ཏིལ་དག་གིས་ཡང་
དག་པར་མངོན་པར་འདུ་བྱས་པ་མེད་པར་མར་དང་ཏིལ་མར་མི་འབྱུང་བ་དེ་བཞིན་
དུ་སྔགས་དང་ཕྱག་རྒྱས་མངོན་པར་འདུ་བྱས་པའི་རྡོ་རྗེ་དང་པདྨ་མཉམ་པར་སྦྱོར་བ་
མེད་པར་རྣམ་པར་ཤེས་པ་གསུམ་ཉེ་བར་མཚོན་པར་མི་ནུས་སོ། །བྷ་ག་དང་ལིངྒ་ཡང་
དག་པར་སྦྱོར་བར་མི་ནུས་པ་དེས་ནི་བདེ་བ་ཆེན་པོའི་ཏིང་ངེ་འཛིན་མི་རྙེད་དོ། །ཞེས་
ཕྱིའི་ཕྱག་རྒྱ་དང་མཉམ་པར་སྦྱར་བ་ལས་སེམས་དབེན་གྱི་ཡེ་ཤེས་གསུམ་སྐྱེ་བའི་རྗེས་
འགྲོ་དང་། དེ་ལོག་ན་དེ་གསུམ་ལྡོག་པའི་ལྡོག་པ་གསུངས་ཤིང་། ཡེ་ཤེས་དེ་ཡང་
བདེ་བ་ཆེན་པོའི་ཏིང་ངེ་འཛིན་གྱི་ཐབས་སུ་གསུངས་པའི་བདེ་ཆེན་གྱི་ཏིང་ངེ་འཛིན་ནི་
སྤྱོད་བསྡུས་ལས་སྒྱུ་ལུས་སུ་གསུངས་པས་སྒྱུ་ལུས་སྒྲུབ་གཞིའི་སེམས་དབེན་གྱི་ཡེ་ཤེས་
གསུམ་དང་པོར་རྫོགས་པར་བསྐྱེད་པ་ལ་ཕྱིའི་ཕྱག་རྒྱ་ངེས་པར་དགོས་ཤིང་། དོན་འདི་



༡26
གསང་འདུས་བསྐྱེད་རྫོགས།
ཉིད་སྟོན་པ་ལ་རིམ་ལྔ་ལས་ཀྱང་། སྒྱུ་མ་དག་ནི་ཐམས་ཅད་ལས། །བུད་མེད་སྒྱུ་མ་
ཁྱད་པར་འཕགས། །ཡེ་ཤེས་གསུམ་གྱི་དབྱེ་བ་ནི། །གསལ་བར་འདི་ལས་མཚོན་
པར་འགྱུར། །འདོད་ཆགས་ཉིད་དང་ཆགས་བྲལ་དང༌། །དེ་ཡི་བར་ཏེ་གསུམ་པོ་ནི།།
དབང་པོ་གཉིས་ནི་མཉམ་སྦྱོར་བའི། །རྡོ་རྗེ་པདྨ་འདུས་ལས་སོ། །ཞེས་གསལ་བར་
གསུངས་སོ། །སེམས་དབེན་གྱི་སྟོང་པ་རྣམས་དང་པོར་བསྐྱེད་པ་ལས་རྒྱ་ལ་ལྟོས་དགོས་
པར་གསུངས་པ་འདི་ནི། སྤྲོས་བཅས། སྤྲོས་མེད། ཤིན་ཏུ་སྤྲོས་མེད་ཀྱི་སྤྱོད་པ་བྱེད་
པའི་རིགས་ཅན་གྱི་གདུལ་བྱ་སྤྱིའི་དབང་དུ་བྱས་ཀྱི། མཁས་པ་ཅིག །ཤིན་ཏུ་སྤྲོས་
མེད་ཀྱི་སྤྱོད་པ་བྱེད་པའི་རིགས་ཅན་གྱི་གདུལ་བྱ་འགའ་ཞིག་སྔགས་བླ་མེད་ཀྱི་ལམ་
ལ་འཇུག་པའི་ཚེ་སྐབས་གང་དུ་ཡང་ལས་རྒྱ་ལ་ལྟོས་པ་མེད་པར་བཞེད་པ་སོགས་མི་
འཐད་ཅིང་། ཁ་ཅིག་གོང་དུ་དྲངས་པའི་ལུང་རྣམས་སེམས་དབེན་གྱི་དཔེའི་འོད་གསལ་
མཐར་ཐུག་བསྐྱེད་པ་ལས་རྒྱ་ལ་ངེས་པར་ལྟོས་དགོས་པའི་ཤེས་བྱེད་འབའ་ཞིག་ཏུ་མཛད་
པ་ཡང་དགོངས་པར་སོང་སྙམ་པ་མེད་དོ། །འོ་ན་ནང་རྡོ་རྗེའི་བཟླས་པ་དང་ཕྱི་ཕྱག་
རྒྱ་དང་སྙོམས་པར་ཞུགས་པ་ལ་བརྟེན་ནས་སེམས་དབེན་གྱི་ཡེ་ཤེས་གསུམ་བསྐྱེད་པ་
དེ་སྤྱི་བོ་ནས་བྱང་སེམས་ཞུ་བ། གསང་གནས་ཀྱི་རྟགས་ཀྱི་རྩེའི་བར་དུ་བབས་པ་ལས་
སྐྱེས་པ་ཡིན་ནམ། འོན་ཏེ་བྱང་སེམས་ཞུ་བ་རྣམས་ལུས་ཀྱི་སྟོད་སྨད་ནས་སྙིང་གར་
བསྡུས་པ་ལས་སྐྱེ་བ་གང་ཡིན་ཞེ་ན། དེ་ལ་བྱང་སེམས་ཞུ་བ་གསང་གནས་ཀྱི་རྟགས་
ཀྱི་རྩེའི་བར་དུ་ཕབ་པའི་ལུགས་འབྱུང་དང་། དེ་ལས་གྱེན་དུ་སྤྱི་གཙུག་གི་བར་དུ་ལོག་
པའི་ལུགས་ལྡོག་གི་དགའ་བ་བཞི་འདྲེན་པར་བྱེད་པ་ཙམ་ཞིག་སྔར་བཤད་པའི་ལུས་དབེན་
གྱི་སྐབས་ནས་ཡོད་ལ། འདིར་ནི་གཞིའི་འཆི་རིམ་དང་མཐུན་ཚབས་ཤིན་ཏུ་ཆེ་བའི་



227
གསང་འདུས་རྫོགས་རིམ།
སྟོང་པ་གཞི་འདྲེན་པས་རླུང་རྣམས་ཚུར་སྙིང་གར་སྡུད་པར་བྱེད་པའི་རིམ་པ་དང་། ཕྱིར་
ལ་གྱེས་པའི་རིམ་པ་ལས་བྱུང་བའི་ལུགས་འབྱུང་ལུགས་ལྡོག་གི་སྟོང་པ་བཞི་འདྲེན་པར་
བྱེད་པ་ཡིན་ཏེ། ཕྱི་ནང་གི་རྐྱེན་གཉིས་པོ་དེའི་དབང་གིས་རླུངརིམ་གྱིས་ཐིམ་པ་དང་
བྱང་སེམས་ཞུ་བ་གཉིས་ལ་བརྟེན་ནས་སེམས་དབེན་གྱི་སྟོང་པའི་ཡེ་ཤེས་རྣམས་སྐྱེ་བ་
གང་ཞིག །འདི་པའི་ལུགས་ཀྱི་རླུང་བྱང་སེམས་ཐིམ་པའི་གནས་མཆོག་ཏུ་གྱུར་པ་སྙིང་
གའི་ད་ཏིའི་ནང་ཡིན་པར་བཤད་ཟིན་ཅིང་འཆད་པར་ཡང་འགྱུར་བའི་ཕྱིར། དེའི་དང་
པོ་གྲུབ་སྟེ། འཕགས་པ་ཡབ་སྲས་ཀྱི་གཞུང་རྣམས་ལས་རླུང་ཐིམ་པས་སེམས་སྣང་བ་
དང༌། སེམས་ཐིམ་པས་སེམས་བྱུང་མཆེད་པ་དང་། སེམས་བྱུང་ཐིམ་པས་ཉེར་ཐོབ་
དང་། དེ་ཐིམ་པས་འོད་གསལ་འཆར་བར་བཤད་ལ། ཁྱད་པར་སྤྱོད་བསྡུས་ལས།
རྡོ་རྗེ་དང་པདྨ་སྙོམས་པར་ཞུགས་པ་ལས་སྤྱི་བོ་ནས་བརྩམས་ཏེ་རྩ་བདུན་ཁྲི་གཉིས་སྟོང་
ལས་བྱང་སེམས་འཇུ་བས་ཆགས་པ་དང་། ཆགས་བྲལ་དང་། ཆགས་པ་བར་མའི་
རིམ་གྱིས་འབབ་བོ་ཞེས་གསུངས། ནང་གི་སྲོག་རྩོལ་བསྒོམ་པའི་ཐབས་ཀྱིས་ཇི་ལྟར་
བྱེད་པ་དེ་ལྟར་ཕྱིའི་ཕྱག་རྒྱ་དང་སྙོམས་པར་ཞུགས་པ་ལ་བརྟེན་ནས་ཀྱང་། རླུང་དང་
བྱང་སེམས་རྣམས་ལུས་ཀྱི་སྟོད་སྨད་ནས་སྙིང་གར་བསྡུས་ཏེ་སྟོང་བཞི་འདྲེན་ཅིང་། དེ་
ལ་ཡང་བསམ་གཏན་གཉིས་གང་རུང་གིས་སྡུད་པའི་རྣལ་འབྱོར་བྱེད་དགོས་པར་
གསུངས་ཏེ། སྤྱོད་བསྡུས་ལས། རང་གི་ཕྱག་རྒྱ་དང་ལྷན་ཅིག་རིལ་པོར་འཛིན་པའམ།
རྗེས་སུ་གཞིག་པའི་རིམ་པས་དོན་དམ་པའི་བདེན་པ་ལ་འཇུག་གོ །ཞེས་གསུངས། འདི་
ལ་བརྟེན་ནས་ཡེ་ཤེས་ཀྱི་ཕྱག་རྒྱ་དང་སྙོམས་པར་ཞུགས་པ་ལས་རླུང་དང་བྱང་སེམས་
སྙིང་གར་སྡུད་པ་ཡང་ཤེས་པར་བྱའོ། །གལ་ཏེ་ལས་ཀྱི་ཕྱག་རྒྱ་ལ་བརྟེན་ནས་སེམས་



228
གསང་འདུས་བསྐྱེད་རྫོགས། །
དབེན་གྱི་སྟོང་པ་རྣམས་ནམ་འདྲེན་རེས་ཀྱིས་ལས་རྒྱ་ལ་བརྟེན་དགོས་སམ་ཞེ་ན། དེ་
ནི་མི་དགོས་ཏེ། རིམ་ལྔ་ལས། གང་ཞིག་ཆུ་སྐྱེས་རྡོ་རྗེ་སྦྱོར། །ཀུན་རྫོབ་ཏུ་ཡང་
མེད་གྱུར་ན། །ལན་ཅིག་ཙམ་ཞིག་མྱོང་ནས་ཀྱང་། །རྣལ་འབྱོར་སྟོབས་ཀྱིས་འགྲུབ་
པར་འགྱུར། །ཞེས་ལས་རྒྱ་དང་རྣལ་འབྱོར་པ་རང་གི་ཀུན་རྫོབ་པའི་ཆུ་སྐྱེས་དང་རྡོ་
རྗེ་གཉིས་རྒྱུན་ལྡན་དུ་སྦྱོར་བ་མེད་ཀྱང་། ལན་ཅིག་སྟེ་སེམས་དབེན་གྱི་སྟོང་པ་རྣམས་
དང་པོར་གསར་དུ་བསྐྱེད་པ་ལས་རྒྱ་ལ་བརྟེན་དགོས་པ་དེས་མཚོན་ནས། ཕྱིས་ཡེ་རྒྱ་
ལ་བརྟེན་ནས་ཀྱང་སེམས་དབེན་གྱི་སྟོང་པ་རྣམས་འདྲེན་ནུས་པར་གསུངས་པའི་ཕྱིར།
ལུང་གི་དོན་དེ་ལྟར་བཤད་པར་བྱ་ཡི། དོན་གསལ་ལས། བསླབ་པ་འཛིན་པ་དང་།
མ་ནིང་གིས་ཀུན་རྫོབ་ཏུ་དབང་པོ་གཉིས་སྦྱོར་བ་མེད་ཀྱང་། མཉམ་པར་བཞག་པ་ལས་
ཡེ་ཤེས་གསུམ་སྐྱེ་ཞེས་འདོད་པ་དང་། ནག་པོ་དམ་ཚིག་རྡོ་རྗེ་དང་། ཨ་ཧྥུ་དང་། ཁ་
ཆེ་ལག་སྨི་རྣམས་དབང་དུས་སུ་ལས་རྒྱ་ལ་བརྟེན་པའི་བདེ་བ་ལན་ཅིག་མྱོང་ན་ནང་གི་
རྣལ་འབྱོར་གྱི་སྟོབས་ཀྱིས་འགྲུབ་ཅེས་འདོད་པ་སོགས་མི་འཐད་ཅིང་། རང་ལུགས་
ཀྱི་མཁས་པ་ཁ་ཅིག །ཡེ་རྒྱ་ཁོ་ན་ལ་བརྟེན་ནས་སེམས་དབེན་གྱི་དཔེའི་འོད་གསལ་
མཐར་ཐུག་བསྐྱེད་ནུས་པ་ལུང་འདིའི་དོན་དུ་མཛད་པ་ཡང་འཐད་པར་མི་སེམས་སོ།།
འོ་ན་ཕྱིའི་ཕྱག་རྒྱ་ལ་བརྟེན་པ་རྡོར་བཟླས་མཐར་ཕྱིན་པའི་མཚམས་ནས་ཡིན་ན། གསང་
བ་གྲུབ་པ་ལས། དང་པོའི་ལས་ཅན་སེམས་ཅན་ལ། །ལས་ཀྱི་ཕྱག་རྒྱ་གང་སྤངས་
ནས། །བྱང་ཆུབ་སེམས་ནི་རབ་སྟོན་པ། །གཞན་གྱིས་མཚོན་པས་མི་མཐོང་སྟེ། དང་
པོའི་ལས་པས་རིག་པར་བྱ། །ཞེས་གསུངས་པ་དང་། གོང་གི་རིམ་ལྔའི་ལུང་གཉིས་
འགལ་བར་འགྱུར་ཏེ། གསང་བ་གྲུབ་པའི་ལུང་གིས་ལས་དང་པོ་པས་ཕྱིའི་ཕྱག་རྒྱའི་



229
གསང་འདུས་རྫོགས་རིམ།
ཐབས་སྤངས་ན་ཐབས་གཞན་གྱིས་མཚོན་མི་ནུས་པས་ཐབས་དེས་བདེ་བ་མཚོན་དགོས་
པར་གསུངས་ཤིང་། ལས་དང་པོ་བ་ནི་བསྐྱེད་རིམ་པའི་གནས་སྐབས་ལ་འཇོག་པས་
སོ་སྙམ་ན། དེ་གཉིས་འགལ་བའི་སྐྱོན་མེད་དེ། རིམ་ལྔར་གསུངས་པ་ནི་སེམས་དབེན་
གྱི་ཡེ་ཤེས་གསུམ་དང་པོར་བསྐྱེད་པ་ལ་དགོངས་ལ། གསང་བ་གྲུབ་པའི་དགོངས་པ་
ནི་བསྐྱེད་རིམ་པའི་ལྷན་སྐྱེས་ཀྱི་བདེ་བ་བསྐྱེད་པ་ལ་དགོངས་པའི་ཕྱིར་རོ། །དེ་འདྲའི་
ལས་པོ་བའི་མཚན་ཉིད་དུ་གསུངས་པའི་མཚན་ཉིད་ཚང་བའི་རྟེན་དང་ཡུལ་གཉིས་ཀ་
ལྷའི་རྣལ་འབྱོར་ཤིན་ཏུ་བརྟན་པ་བྱང་སེམས་འཕོ་མེད་དུ་འཛིན་ནུས་པ། བདེ་སྟོང་
སྦྱོར་བ་ལ་སོགས་པའི་ཐབས་མཁས་ཀྱི་མན་ངག་དུ་མ་ཞིག་དང་ལྡན་དགོས་པས། ལས་
དང་པོ་པ་ཞེས་གསུངས་པ་ལ་འཁྲུལ་པར་མི་བྱའོ། །ཡུལ་དེ་ལ་སྤྱིར་ལྷན་སྐྱེས་དང་།
ཞིང་སྐྱེས་དང་། སྔགས་སྐྱེས་ཀྱི་རྣལ་འབྱོར་མ་གསུམ་གསུངས་ཤིང་གཙོ་ཆེར་ཕྱི་མ་
ལ་སྤྱན་མ་ལ་སོགས་པའི་རིགས་ཅན་གྱི་པདྨ་ཅན་དང་། དུང་ཅན་མ་དང་། གླང་པོ་
ཅན་མ་དང་། རི་དྭགས་ཅན་མ་དང་བཞིར་གསུངས་ཏེ། དེ་རྣམས་སོ་སོའི་ལུས་དང་
བསམ་པ་དང་། ལུས་ཀྱི་སྤྱི་དང་བྱེ་བྲག་མཚན་ཉིད་ལ་སོགས་པ་ནི་ཞལ་ལུང་དང་སྡོམ་
འབྱུང་སོགས་ལས་ཤེས་པར་བྱའོ། །བཞི་པ་ནི། རྒྱུད་གཞན་རྣམས་ལས་དགའ་བ་
རྣམས་སྐྱེས་པ་ན། བཞི་པ་ལྷན་སྐྱེས་མ་གཏོགས་དགའ་བ་དང་པོ་གསུམ་དང་སྟོང་པ་
སྦྱོར་བ་ཆེར་མ་བཤད་ལ། འདིར་ནི་སེམས་དབེན་གྱི་སྟོང་པ་བཞི་བདེ་བ་ཆེན་པོའི་ཡེ་
ཤེས་ཀྱི་ངོ་བོར་བསྐྱེད་པ་ཡིན་པས་སྟོང་པ་བཞི་ཀའི་སྐབས་སུ་སྟོང་ཉིད་ངེས་པའི་བདེ་
སྟོང་སྦྱོར་བ་ཡིན་ནོ། །དེ་ཡང་སེམས་དབེན་གྱི་སྣང་བའི་ཡེ་ཤེས་གསུམ་པོ་དེ་ལ་སྣང་
ངོར་དཀར་ལམ་དམར་ལམ་ནག་ལམ་གསུམ་གྱི་སྣང་བ་འཆར་ཡང་། ངེས་ངོར་དེ་



ཁབ་
གསང་འདུས་བསྐྱེད་རྫོགས། 230
རྣམས་མ་ངེས་ཀྱི་སྟོང་ཉིད་ངེས་པའི་འཛིན་སྟངས་ཅན་ཡིན་ནོ། །གལ་ཏེ་སེམས་དབེན་
མན་ཆད་དུ་ཐམས་ཅད་སྟོང་པ་འོད་གསལ་ཡོད་ན། སྟོང་པ་གསུམ་པོ་མ་གཏོགས་
བཞི་པ་མི་སྟོན་པའི་རྒྱུ་མཚན་ཅི་ཡིན་ཞེ་ན། དེ་ནི་སྒྱུ་ལུས་མན་ཆད་དུ་དོན་གྱི་འོད་
གསལ་མེད་པ་ལ་དགོངས་ཀྱི། དཔེའི་འོད་གསལ་མེད་པ་མ་ཡིན་ཏེ། འདི་ལྟར་ཉེར་
ཐོབ་ལ་དང་པོར་དྲན་པ་རྙེད་པའི་སྐབས་གཅིག་དང་། བར་དུ་དྲན་མེད་དུ་སོང་བའི་
སྐབས་གཅིག་དང་། མཐར་དྲན་མེད་སངས་པའི་སྐབས་གཅིག་དང་གསུམ་ཡོད་པ་
ལས་སྟོང་པ་བཞིར་བྱེད་པའི་ཚེ་དང་པོ་གཉིས་ཉེར་ཐོབ་དང་། ཕྱི་མ་ཐམས་ཅད་སྟོང་
པ་འོད་གསལ་དུ་སྡུད་ཅིང་གསུམ་དུ་བྱེད་པའི་ཚེ་གསུམ་ཀ་སྟོང་ཆེན་ཉེར་ཐོབ་ཏུ་སྡུད་
པའི་ཕྱིར་རོ། །སྤྱིར་སེམས་དབེན་གྱི་སྟོང་པ་དང་པོ་གསུམ་ལ་རླུང་འགག་ཕུལ་ཇི་ཙམ་
ཆེ་བ་ཙམ་གྱིས་འོད་གསལ་དྭངས་ཤིང་འཐུག་པ་ཡུན་རིང་བ་དང་། ཁྱད་པར་ཉེར་
ཐོབ་དྲན་མེད་ཀྱི་སྐབས་སུ་དྲན་པ་ཉམས་ཕུལ་ཆེ་བ་ཙམ་གྱིས་སེམས་ཡུལ་གཞན་ལ་
གཡེང་བའི་ནུས་པ་ལོག་ནས་འོད་གསལ་ཉིད་ལ་འཇུག་པ་གཅིག་འདྲེན་ཏེ། སྤྱོད་བསྡུས་
ལས། མ་རིག་ལྕགས་ཀྱི་ལྟ་བུ་དེ་ཉིད་ཀྱིས་རྣམ་པར་ཤེས་པ་གང་ལ་ཡང་འདྲེ་བར་མི་
བྱེད་དེ། འོད་གསལ་བ་ཉིད་མངོན་པར་འདུ་བྱེད་ཅིང་དྲི་མ་མེད་པའི་ངོ་བོ་ཉིད་དོ། །ཞེས་
གསུངས། འོད་གསལ་ཤར་བའི་ཚེ་ནི་སྟོང་ཉིད་ཀྱི་ལྟ་བ་དྲན་ནས་དེ་ཁོ་ན་ཉིད་ཀྱི་དོན་
ལ་རྩེ་གཅིག་ཏུ་འཇུག་པ་མ་གཏོགས་ཡུལ་གཞན་གང་ཡང་ཡིད་ལ་མི་བྱེད་པར་རླུང་
གིས་རྣམ་པར་ཤེས་པ་མ་གཡོས་པ་དེ་སྲིད་དུ་འཇོག་དགོས་ཏེ། སྤྱོད་བསྡུས་ལས། རྣམ་
པར་ཤེས་པ་མི་གཡོ་བ་དེ་སྲིད་དུ་གཉིད་ལོག་ནས་འོད་གསལ་བ་ཉིད་ལ་བལྟ་སྟེ། ཞེས་
གཉིད་ཀྱི་འོད་གསལ་ལ་གསུངས་པ་དེ་ཉིད་ལམ་གྱི་འོད་གསལ་ལ་ཡང་འདྲ་བའི་ཕྱིར་



231
གསང་འདུས་རྫོགས་རིམ།
རོ༑ ༑ལྔ་པ་ནི། སྣང་བ་དང་རླུང་གི་རང་བཞིན་ཤེས་པའི་ཕན་ཡོན་ནི་ཤིན་ཏུ་ཕྲ་བའི་
རླུང་སེམས་དེ་སེམས་དབེན་གྱི་རླུང་སེམས་སུ་གྱུར་ནས། དེ་ལས་རིམ་པ་གསུམ་པའི་
སྒྱུ་མའི་སྐུ་བསྐྱེད། དེ་ལས་ཟུང་འཇུག་གི་སྐུ་འགྲུབ་ཅིང་། མ་ཤེས་པའི་ཉེས་དམིགས་
ནི་ཤིན་ཏུ་ཕྲ་བའི་རླུང་སེམས་དེ་འཆི་བ་འོད་གསལ་གྱི་རླུང་སེམས་སུ་གྱུར་ནས། དེ་
ལས་བར་དོ་བསྐྱེད། དེ་ལས་གཉིས་གང་ཡང་རུང་བས་བསྐུལ་ནས་འགྲོ་བ་ལྔར་ཟོ་ཆུན་
གྱི་འཁྲུལ་འཁོར་གྱི་ཚུལ་གྱིས་ཡང་དང་ཡང་དུ་ཉིང་མཚམས་སྦྱོར་ཞིང་འཁོར་བའི་སྡུག་
བསྔལ་མྱོང་བར་འགྱུར་རོ། །དོན་བསྡུ་ན་བདག་འཛིན་འཁོར་བརའཁོར་བྱེད་དང་།
ཤེས་སྒྲིབ་ཀྱི་བག་ཆགས་འཇོག་བྱེད་དུ་ཤེས་ནས། དེའི་ཞེན་ཡུལ་སུན་ཕྱུང་བའི་བདག་
མེད་ཀྱི་ལྟ་བ་ཕུ་ཐག་གཅོད་པ་དང༌། དེ་བདེ་བ་ཆེན་པོའི་ངོ་བོར་མ་བསྐྱེད་ན་ཡེ་ཤེས་
ཆོས་སྐུའི་ཐུན་མོང་མ་ཡིན་པའི་རྒྱུ་མ་ཚང་བར་མཐོང་ནས་ཀུན་རྟོག་གཡོ་བའི་རླུང་ཐིམ་
པ་ལས་བདེ་བ་བསྐྱེད་པ་དང་། བདེ་བ་དེ་ཡང་སྟོང་པ་བཞིའི་ངོ་བོར་མ་བསྐྱེད་ན་ལོངས་
སྐུའི་ཐུན་མོང་མ་ཡིན་པའི་རྒྱུ་མ་ཚང་བར་མཐོང་ནས། སྔར་བཤད་པ་ལྟར་གྱི་སེམས་
དབེན་གྱི་ཡེ་ཤེས་རྣམས་སྐྱེད་པར་བྱེད་པ་ཡིན་ནོ། །གཉིས་པ་བདེན་པ་གཉིས་ཀྱི་རྫོགས་
རིམ་བཤད་པ་ལ་གཉིས། བདེན་གཉིས་སོ་སོ་བའི་རྫོགས་རིམ་བཤད་པ་དང་། དབྱེར་
མེད་ཟུང་འཇུག་གི་རྫོགས་རིམ་བཤད་པའོ། །དང་པོ་ལ་གཉིས། ཀུན་རྫོབ་སྒྱུ་མའི་
རྫོགས་རིམ་བཤད་པ་དང་། དོན་དམ་འོད་གསལ་གྱི་རྫོགས་རིམ་བཤད་པའོ། །དང་
པོ་ལ་གཉིས། སྒྱུ་ལུས་ཀྱི་གདམས་པ་དངོས་བཤད་པ་དང་། དེ་དང་འབྲེལ་བའི་གདམས་
པ་བཤད་པའོ། །དང་པོ་ལ་གཉིས། ཉན་པ་པོ་ཇི་འདྲ་བ་ཞིག་གིས་སྒྱུ་ལུས་བཤད་པར་
གསོལ་བ་གདབ་པ། འཆད་པ་པོས་བཤད་པའི་རིམ་པའོ། །དང་པོ་ནི། དབང་བསྐུར་



232
གསང་འདུས་བསྐྱེད་རྫོགས།
བ་ཐོབ་ཅིང་བསྐྱེད་རིམ་མཐར་ཕྱིན་པ། རྒྱུད་སྡེ་བཞི་ལ་སྦྱངས་པའི་ཤེས་རབ་དང་
ལྡན་པ། དབེན་པ་གསུམ་གྱི་རྫོགས་རིམ་ལ་ལེགས་པར་ལོབས་པ། བདེན་གཉིས་སོ་
སོ་བ་དང་དབྱེར་མེད་ཟུང་འཇུག་གི་རྫོགས་རིམ་ལ་མོས་པ་ཤིན་ཏུ་བརྟན་པ་སྟེ་ཆོས་བཞི་
ལྡན་གྱི་སློབ་མས་དང་པོར་བླ་མ་ཡུན་རིང་དུ་མཉེས་པར་བྱས། མཉེས་པའི་འོག་ཏུ་
ཚོགས་ཀྱི་འཁོར་ལོའི་མཆོད་པ་དང་། རིག་མ་ལོ་བཅུ་དྲུག་མ་ཕུལ་ནས། ཁོང་སྟོང་
ཁྱོད་ཀྱི་སྐུ་ལ་མེད། །ཅེས་སོགས་ཀྱིས་བསྟོད་པའི་རྗེས་སུ་ཀུན་མཁྱེན་ཡེ་ཤེས་ཕུང་པོ་
ཅན། །ཞེས་སོགས་ཀྱིས་གསོལ་བ་གདབ་པའོ། །འདེབས་ཚུལ་ནི་བསྐྱེད་རིམ་ནས་
བརྩམས་ཏེ་ལུས་དབེན་གྱི་གསང་ཆེན་རིགས་གཅིག་གི་བར་དུ་མོས་པ་ཡིད་བྱེད་ཙམ་
མ་གཏོགས་ལྷ་སྒྱུ་མའི་སྐུ་མཚན་ཉིད་པ་མེད་དེ། དེ་རྣམས་ཀྱི་ལྷ་སྐུར་ང་རྒྱལ་འཇོག་
པའི་གཞི་ནི་འབྱུང་ལུས་རགས་པ་ཙམ་དུ་ཟད་པའི་ཕྱིར། དེར་མ་ཟད་ངག་དབེན་མཐར་
ཕྱིན་པའི་བར་དུ་ཡང་སྒྱུ་མའི་ལྷ་སྐུ་མེད་དེ། རྡོར་བཟླས་ཀྱིས་རླུང་ལས་རུང་དུ་གཏན་
ལ་ཕབ་ནས་ངག་ཐམས་ཅད་བྲག་ཆ་ལྟ་བུར་འཆར་བར་བྱེད་པའི་ཕྱིར། སེམས་དབེན་
མཐར་ཕྱིན་པའི་བར་དུ་ཡང་སྒྱུ་མའི་ལྷ་སྐུ་མེད་དེ། རྣལ་འབྱོར་པའི་སེམས་ཀུན་རྟོག་
བརྒྱད་ཅུས་སྟོང་པའི་སྣང་བའི་ཡེ་ཤེས་གསུམ་གྱི་ངོ་བོར་ཤེས་པ་ཙམ་དུ་ཟད་པའི་ཕྱིར།
རྒྱུ་མཚན་དེས་ན་མོས་པ་ཡིད་བྱེད་ཀྱིས་ལྷར་བསྐྱེད་པ་མིན་པར་དངོས་གནས་ལ་སྒྱུ་མའི་
ལྷ་སྐུ་བསྐྱེད་ཚུལ་བསྟན་དུ་གསོལ་ཞེས་པའོ། །གཉིས་པ་ལ་གསུམ། སྒྱུ་ལུས་ཀྱི་གདམས་
པ་བླ་མའི་མན་ངག་ལ་ལྟོས་དགོས་པར་བསྟན། སྒྱུ་ལུས་ཀྱི་སྒྲུབ་གཞི་གཞི་ལ་གནས་
ཚུལ། དེ་ལ་བརྟེན་ནས་སྒྱུ་ལུས་སྒྲུབ་ཚུལ་དངོས་བཤད་པའོ། །དང་པོ་ནི། རིམ་ལྔ་
༡༽ རིམ་ལྔ་གསལ་སྒྲོན་ ༢༠༦ ན་ ལས། བྲག་ཆ་ལྟ་བུར་ཤེས་པར་བྱེད་པ་ཙམ་མོ།།
༢༽ པ་ཙམ་ཡིན་ ཞེས་པ་ཆད་དམ་དཔྱད་དོ། །



233
- -
༤
- -
- ་་་་་་་ --
གསང་འདུས་རྫོགས་རིམ།
ལས། བདག་བྱིན་རླབས་པའི་རིམ་ཞེས་པ། །ཀུན་རྫོབ་བདེན་པར་བསྟན་པ་སྟེ། །དེ་
ནི་བླ་མའི་དྲིན་དག་གིས། །ཐོབ་པར་འགྱུར་གྱི་གཞན་དུ་མིན། །ཞེས་གསུངས་ལ།
སྤྱོད་བསྡུས་ལས་ཀྱང་། ལྷའི་དེ་ཁོ་ན་ཉིད་བསམ་གྱིས་མི་ཁྱབ་པ། སངས་རྒྱས་ཐམས་
ཅད་ཀྱིས་བཤད་པ། བླ་མ་བརྒྱུད་པའི་རིམ་པ་ལས་འོངས་པ། ས་བཅུའི་དབང་ཕྱུག་
གིའང་ཡུལ་མ་ཡིན་པ་དེ་ངས་ཁོང་དུ་ཆུད་པར་བྱའོ། །ཞེས་དང་། བདག་བྱིན་རླབས་
ལས་ཀྱང་། རྨི་ལམ་སྒྱུ་མ་ལྟ་བུའི་ཆོས། །སངས་རྒྱས་པ་ཀུན་སྨྲ་བ་ནི། །བདེན་ཡང་
དེ་ནི་ཤེས་མ་ཡིན། །བདག་བྱིན་རླབས་ལས་ཁ་ཕྱིར་ལྟས། །རྣམ་ཤེས་རླུང་དང་ལྡན་
པ་ཡི། །ཡིད་ཀྱི་རང་བཞིན་གཞུ་འདྲ་བ། །རང་གི་ཡེ་ཤེས་དེས་མ་མཐོང་། །སྒྱུ་
མའི་དཔེ་ལ་རྨོངས་གྱུར་པ། །བསྐལ་པ་དཔག་ཏུ་མེད་པར་ནི། །ཐོས་པའི་ཕ་རོལ་
ཕྱིན་པས་ཀྱང་། །བླ་མའི་བཀའ་མེད་སྒྱུ་མ་ནི། །མངོན་སུམ་བྱ་བར་མི་ནུས་སོ། །དེ་
ཕྱིར་སངས་རྒྱས་འབྲས་འདོད་པས། །ང་རྒྱལ་ཡོངས་སུ་བཏང་བྱས་ལ། །རྡོ་རྗེ་ཐེག་
པ་ལ་ཞོན་ནས། །འབད་པས་བླ་མ་མཉེས་པར་བྱ། །ཞེས་དང༌། སྒྲོན་གསལ་ལས་
ཀྱང་། ཡོངས་སུ་དག་པའི་ལྷའི་རྣལ་འབྱོར་ཡང་། རྟོག་པ་ཐམས་ཅད་ལས་འདས་
པ༑ སོ་སོར་རང་རིག་པ། སངས་རྒྱས་རྣམས་ཀྱི་སྤྱོད་ཡུལ། ཕུང་པོ་རིན་པོ་ཆེའི་ཟ་
མ་ཏོག་གི་ནང་ན་གནས་པ། ཡོད་པ་དང་མེད་པའི་ཕྱོགས་དང་བྲལ་བ། ཡི་གེའི་རྗེས་
སུ་འབྲང་བ་རྣམས་དང་། རྟོག་གེ་པ་རྣམས་ཀྱི་ཡུལ་མ་ཡིན་པ། བླ་མའི་མན་ངག་
འབའ་ཞིག་ལས་ཤེས་པར་བྱ་སྟེ་ཞེས་འབྱུང་། དེ་ཡང་སྒྱུ་མའི་སྐུ་བླ་མའི་མན་ངག་
འབའ་ཞིག་ལས་ཤེས་དགོས་པའི་མན་ངག་མཐར་ཐུག་པ་ནི། རིམ་ལྔ་དང་སྤྱོད་བསྡུས་
གཉིས་ཡིན་ལ། སྲས་གཞན་རྣམས་ཀྱི་གཞུང་ལས་ཀྱང་ཅུང་ཟད་འབྱུང་། དེ་ནི་རིམ་



234
གསང་འདུས་བསྐྱེད་རྫོགས། །
ལྔར་མི་གསལ་བ་སྤྱོད་བསྡུས་སུ་གསལ་བར་སྟོན་པས་སྤྱོད་བསྡུས་ལས་ཤེས་དགོས་ལ།
སྔགས་ཀྱི་དཀའ་གནས་ཕལ་ཆེ་བ་བླ་མའི་མན་ངག་ལ་ལྟོས་དགོས་པར་གསུངས་པའི་
ནང་ནས་ཀྱང་སྒྱུ་ལུས་ཀྱི་གདམས་པ་བླ་མའི་མན་ངག་ལ་ལྟོས་དགོས་པ་ནི་གཞན་དང་
ཡེ་མི་འདྲ་བའི་ལྟོས་ཚབས་ཤིན་ཏུ་ཆེ་བ་གཅིག་སྣང་ངོ༌། །དེ་ལྟ་བུའི་སྒྱུ་མའི་སྐུ་དེ་རྟོགས་
པའི་ཕན་ཡོན་དང་མ་རྟོགས་པའི་ཉེས་དམིགས་ནི། རིམ་ལྔ་ལས། བདག་ལ་བྱིན་གྱིས་
བརླབ་པའི་རིམ། །གང་གིས་རྙེད་པར་མ་གྱུར་པ། །མདོ་སྡེ་རྒྱུད་དང་རྟོག་པ་ལ། །དེ་
ཡི་ངལ་བ་དོན་མེད་འགྱུར། །བདག་ལ་བྱིན་བརླབ་རིམ་ཐོབ་པ། །གཙོ་བོ་སངས་རྒྱས་
ཀུན་བདག་ཉིད། །ཚེ་འདི་ཉིད་དུ་སངས་རྒྱས་ནི། །ཐེ་ཚོམ་མེད་པར་ཐོབ་པར་འགྱུར།།
ཞེས་སྒྱུ་མའི་སྐུ་སྒྲུབ་ཚུལ་བླ་མ་ལས་མ་རྙེད་ན་གང་གི་ཕྱིར་དུ་ངལ་བ་བྱས་པའི་དོན་
སངས་རྒྱས་མི་འགྲུབ་པ་དང་། འདི་ཤེས་ཏེ་བསྒྲུབས་པས་གྲུབ་ན་ཚེ་དེ་ལ་ངེས་པར་
འཚང་རྒྱ་བར་གསུངས་སོ། །ཚེ་གཅིག་གིས་སངས་རྒྱས་འགྲུབ་པའི་མྱུར་ཁྱད་མཆོག་
ལ་བདེ་སྟོང་དབྱེར་མེད་ཀྱི་ལམ་དང་། སྒྱུ་མའི་སྐུ་གཉིས་ལས་ཕྱི་མ་ཆེས་རྟོགས་དཀའ་
ལ༑ དེ་ཡང་ལུགས་མཆོག་ཏུ་གྱུར་པ་འདི་ནས་རྩད་བཅད་ནས་གཞན་ལ་འཁྱེར་ཤེས་
དགོས་སོ། །གཉིས་པ་ནི། རིམ་ལྔ་ལས། འགྲོ་ཀུན་རང་དབང་མེད་པ་སྟེ། །རང་
དབང་དུ་ནི་འབྱུང་མ་ཡིན། །དེ་ཡི་རྒྱུ་ནི་འོད་གསལ་བ། །འོད་གསལ་ཐམས་ཅད་
སྟོང་པ་འོ། །སེམས་གང་གིས་ནི་བྱིས་པ་རྣམས། །འཁོར་བའི་འཆིང་བས་བཅིངས་
གྱུར་པ། །སེམས་དེ་ཉིད་ཀྱིས་རྣལ་འབྱོར་པ། །བདེར་གཤེགས་གནས་སུ་འགྲོ་བར་
གྱུར། །ཞེས་ཐ་མལ་པ་ལ་འཆི་བ་འོད་གསལ་གྱི་རླུང་སེམས་སུ་གྱུར་ཏེ། འཁོར་བའི་
རྒྱུར་གྱུར་པའི་ཤིན་ཏུ་ཕྲ་བའི་རླུང་སེམས་དེ་རྣལ་འབྱོར་པ་ལ་སྒྱུ་མའི་སྐུའི་སྒྲུབ་གཞིར་



235
གསང་འདུས་རྫོགས་རིམ།
གསུངས་པ་དང་། བདག་བྱིན་བརླབས་ལས། འདི་ལྟར་ཐོག་མ་མེད་དུས་ནས། །སྲིད་
པའི་འཁོར་ལོར་འཇུག་པར་འགྱུར། །སྒྱུ་མ་ལྟ་བུའི་ཏིང་འཛིན་གྱིས། ཇི་སྲིད་བདག་
ཉིད་མ་མཐོང་བ། །གང་ཕྱིར་སྒྱུ་མ་རང་རིག་པས། །རྟོག་གེ་བ་ཡི་སྤྱོད་ཡུལ་མིན། །རང་
གི་ལུས་ལ་གནས་ན་ཡང་། །བསོད་ནམས་ཆུང་བས་མི་རྙེད་དོ། །ཞེས་གསུངས་པ་
དང་། རྡོ་རྗེ་འཕྲེང་བ་ལས་ཀྱང་། སྙིང་པོར་གྱུར་པ་རང་སྲོག་ལས། །ཁམས་གསུམ་ན་
ནི་གཞན་མེད་དེ། །སྒྱུ་མ་རླུང་གིས་ཁམས་གསུམ་པ། །རྨི་ལམ་རྨི་བ་བཞིན་དུ་མཐོང་།།
ཞེས་ཤིན་ཏུ་ཕྲ་བའི་རླུང་སེམས་ལས་གཞན་པའི་ཁམས་གསུམ་པའི་ལུས་གཞན་མེད་ཅིང་།
རླུང་གིས་བསྒྲུབས་པའི་ཁམས་གསུམ་པའི་ལུས་རྨི་ལམ་བཞིན་དུ་གསུངས་པ་དང་། ཡང་།
སྐྱེ་དང་གནས་དང་འཇིག་པ་དང་། །སྲིད་པ་བར་མར་གནས་པ་སྟེ། །ཇི་སྙེད་འཇིག་
རྟེན་གྱིས་བཏགས་པ། །སེམས་ཀྱི་རླུང་གི་རྣམ་འཕྲུལ་ལོ། །ཞེས་དང་། ལུང་སྟོན་
ལས་ཀྱང་། འདུ་ཤེས་ཅན་དང་འདུ་ཤེས་མེད། །སེམས་ཅན་དུ་བཏགས་འདིར་གནས་
པ༑ ༑དེ་རྣམས་རླུང་ལས་བྱུང་བ་སྟེ། །རླུང་ལས་སླར་ཡང་འགག་པ་ཡིན། །རྣམ་
རྟོག་པ་ཡི་སེམས་དེ་ནི། །འཁོར་བའི་རྒྱ་མཚོར་གནས་གྱུར་ཀྱང་། །དེ་ནི་ཕྱིན་ཅི་
ལོག་སོང་བས། །ཁྱི་དང་ལྕེ་སྤྱང་གླང་པོ་དང་། །སེམས་དེ་ལྟར་ཡང་འགྲོ་བར་གྱུར།།
ཞེས་འགྲོ་བ་སྣ་ཚོགས་པར་འགྲོ་བའི་ཤིན་ཏུ་ཕྲ་བའི་རླུང་སེམས་གཉིས་སྒྱུ་ལུས་ཀྱི་སྒྲུབ་
གཞིར་གསུངས་སོ། །དེ་ཡང་སེམས་ཅན་རྣམས་ཀྱི་ལུས་འདི་ལ་རགས་པ་གནས་སྐབས་
པའི་ལུས་དང་། ཕྲ་བ་གཉུག་མའི་ལུས་གཉིས་སུ་ཡོད་པ་ལས། དང་པོ་ནི། རྣམ་
སྨིན་གྱི་འབྱུང་ལུས་རགས་པ་འདི་ཡིན་ལ། གཉིས་པ་ནི། ཤིན་ཏུ་ཕྲ་བའི་རླུང་སེམས་
༡༽ རིམ་ལྔ་གསལ་སྒྲོན་ ༢༠༩ བ་ ལས། སྲིད་ ༢༽ རིམ་ལྔ་གསལ་སྒྲོན་ ༢༠༩ བ་ ལས། མ་རྟོགས་



236
གསང་འདུས་བསྐྱེད་རྫོགས།
དང་། དེ་བཞིན་ལག་གི་རྣམ་པ་ཅན་དུ་ཤར་བའི་བར་དོའི་ལུས་དང་རྨི་ལམ་གྱི་ལུས་
གསུམ་ཡིན། དེའི་དང་པོའི་སེམས་ནི་ཡིད་ཀྱི་རྣམ་ཤེས་ཕྲ་མོ་དང་། རླུང་ནི་སྲོག་འཛིན་
ཤིན་ཏུ་ཕྲ་བ་ཡིན་ནོ། །དེ་ལྟར་ན་སེམས་ཅན་གཅིག་ལ་དེ་འདྲ་བའི་ལུས་གཉིས་ཡོད་
ཀྱང་རྒྱུད་གཉིས་སུ་མི་འགྱུར་ཏེ། རགས་པའི་ལུས་བྱ་བ་དང་ལྡན་པའི་ཚེ་གཉུག་མའི་
ལུས་བག་ལ་ཉལ་གྱི་ཚུལ་དུ་གནས། དེའི་བྱ་བ་འགག་པའི་ཚེ་གཉུག་མའི་ལུས་བཞིན་
ལག་གི་རྣམ་པ་ཅན་དུ་འཆར་བས་སོ། །གཉུག་མའི་ལུས་བཞིན་ལག་གི་རྣམ་པ་ཅན་
དུ་གསལ་བ་དེ་ལ་རྨི་ལམ་གྱི་ལུས་ཁྱད་པར་ཅན་དང་བར་དོའི་ལུས་གཉིས་ཡོད་དོ།།
གསུམ་པ་ལ་གསུམ། སེམས་དབེན་གྱི་སྣང་བ་གསུམ་ལས་སྒྱུ་ལུས་སྒྲུབ་ཚུལ་ཡབ་སྲས་
གཉིས་ཀྱི་གཞུང་ལས་འབྱུང་བ་བཤད་པ། སྒྱུ་ལུས་སྒྲུབ་ཚུལ་མདོར་བསྡུས་ཏེ་གསལ་
བར་བཤད་པ། སྒྱུ་ལུས་གྲུབ་པའི་ཕན་ཡོན་མཚན་གྱི་རྣམ་གྲངས་དང་བཅས་པ་བཤད་
པའོ། །དང་པོ་ནི། རིམ་ལྔ་ལས། རླུང་དང་ཡང་དག་ལྡན་པ་ཡི། །རྣམ་ཤེས་གསུམ་
པོ་དེ་ཉིད་སླར། །རྣམ་འབྱོར་པ་ཡི་ལུས་སུ་འབྱུང་། །སྒྱུ་མའི་ལུས་ཞེས་དེ་ལ་བཤད།།
དེ་བས་འདི་ལྟར་འགྲོ་བ་ཀུན། །སྒྱུ་མ་ལྟ་བུར་འདིར་བཤད་དེ། །སྒྱུ་མ་ལྟ་བུའི་ཏིང་
འཛིན་གནས། །ཐམས་ཅད་དེ་དང་འདྲ་བར་མཐོང༌། །ཞེས་གསུངས་ཏེ་དེའི་ཚིགས་
བཅད་དང་པོས་སེམས་དབེན་གྱི་སྣང་བའི་ཡེ་ཤེས་གསུམ་གྱི་རླུང་སེམས་གཉིས་རྣལ་
འབྱོར་པའི་ལུས་སུ་འབྱུང་བ་དེ་ལ་སྒྱུ་ལུས་ཞེས་གསུངས། སླར་ཞེས་པ་ནི་ཤིན་ཏུ་ཕྲ་
བའི་རླུང་སེམས་ལས་རྣལ་འབྱོར་པའི་རགས་པའི་ལུས་དེ་དང་པོར་འབྱུང་བར་མ་ཟད་
ཕྱིས་སྒྱུ་ལུས་འབྱུང་ཞེས་པའི་དོན་ནོ། །ཚིགས་བཅད་གཉིས་པས་ནི་སྒྱུ་མའི་སྐུ་སྒྲུབ་
ཚུལ་དེ་ལྟར་བྱེད་པ་དེ་བས་ན་བླ་མེད་ཀྱི་ཐེག་པ་འདིར་འགྲོ་བ་ཀུན་སྒྱུ་མ་ལྟ་བུར་བཤད་



237
གསང་འདུས་རྫོགས་རིམ།
པ་འདི་ལ་ཐེག་པ་གཞན་དང་། རྒྱུད་སྡེ་འོག་མ་གསུམ་དང་བསྐྱེད་རིམ་པ་དང་ཐུན་
མོང་དུ་མ་གྱུར་པའི་སྒྱུ་མའི་དོན་ཅིག་ཡོད་པ་དེ་བཤད་ཅིང་། རང་སྒྱུ་མ་ལྟ་བུའི་ཏིང་
ངེ་འཛིན་ལ་གནས་ནས་སེམས་ཅན་ཐམས་ཅད་དེ་དང་འདྲ་བར་མཐོང་བ་ནི། གཉུག་
མའི་ལུས་ཀྱི་རྣམ་འཕྲུལ་དུ་མཐོང་བའོ། །སྤྱོད་བསྡུས་ལས་ཀྱང་། རང་གི་སེམས་
ཡང་དག་པ་ཇི་ལྟ་བ་བཞིན་ཡོངས་སུ་ཤེས་པ་ཞེས་བྱ་བ་ཕུང་པོ་དང་ཁམས་དང་སྐྱེད་
མཆེད་རྣམས་ལ་ཡང་མེད་པ། ཡེ་ཤེས་ཙམ་དུ་ཡོངས་སུ་སྣང་བ་ཙམ་གྱིས་མཚན་ཐམས་
ཅད་དང་ལྡན་པའི་ལྷའི་སྐུར་བཟུང་བ་དེ་ཡང་སྒྱུ་མ་དང་རྨི་ལམ་ལ་སོགས་པའི་དཔེ་རྣམ་
པ་བཅུ་གཉིས་ཀྱིས་ཉེ་བར་མཚོན་པ་འདི་ནི། སངས་རྒྱས་རྣམས་ཀྱི་ཡིད་ཀྱི་རང་བཞིན་
གྱི་སྐུ་ཡིན་ནོ། །ཞེས་གསུངས་པའི་སེམས་ཇི་ལྟ་བ་བཞིན་དུ་ཤེས་པ་ནི་སེམས་དབེན་
དང་། ཕུང་ཁམས་སྐྱེ་མཆེད་ལ་མེད་པ་ནི་སེམས་དབེན་གྱིས་རླུང་སེམས་ཙམ་མ་གཏོགས་
པའི་ལུས་གཞན་ལས་སྒྱུ་མའི་སྐུ་མི་སྒྲུབ་པ་དང༌། ཙམ་སྔ་མས་ཀུན་རྟོག་དང་། ཕྱི་
མས་ཕུང་པོ་རགས་པ་ལས་གྲུབ་པ་གཅོད་དེ། མདོར་ན་སེམས་དབེན་གྱི་ཡེ་ཤེས་ཙམ་
ལས་མཚན་དཔེ་དང་ལྡན་པའི་སྒྱུ་མའི་སྐུ། སྒྱུ་མ་ལ་སོགས་པའི་དཔེ་བཅུ་གཉིས་ཀྱིས་
མཚོན་པ་སྒྲུབ་ཅེས་པའོ། །དཔེ་བཅུ་གཉིས་ནི། སྒྱུ་མ། ཆུ་ཟླ། མིག་ཡོར། སྨིག་རྒྱུ།
རྨི་ལམ། བྲག་ཆ། དྲི་ཟའི་གྲོང་ཁྱེར། མིག་འཕྲུལ། འཇའ་ཚོན། གློག །ཆུའི་ཆུ་
བུར། རྡོ་རྗེ་སེམས་དཔའི་གཟུགས་བརྙན་ནོ། །དཔེ་དེ་རྣམས་ཀྱིས་སོ་སོར་སྒྱུ་མའི་སྐུ་
མཚོན་ཚུལ་ནི་གསལ་སྒྲོན་ལས་ཤེས་པར་བྱའོ། །གཉིས་པ་ནི། དེ་ལྟར་སྒྱུ་ལུས་འགྲུབ་
པ་ལ་ནི་ལུས་ཕྲ་རགས་གཉིས་སོ་སོར་འབྱེད་ནུས་པ་ཞིག་དགོས་ཤིང་། དེ་འབྱེད་པ་
ལ་ཡང་འཆི་དུས་ལས་དབང་གིས་འབྱེད་པ་དང་། རྣམ་ཤེས་གོང་དུ་འཕོ་བ་དང་། གཞན་



238
གསང་འདུས་བསྐྱེད་རྫོགས།
གྱི་གྲོང་དུ་འཇུག་པའི་རྣལ་འབྱོར་གྱིས་འབྱེད་པ་དང་། རྡོར་བཟླས་སོགས་ཐབས་ཁྱད་
པར་ཅན་གྱིས་འབྱེད་པ་དང་གསུམ་ཡོད་པ་ལས། འདིར་ནི་ཕྱི་མ་སྟེ་དེ་ཡང་གཞི་ལ་
འཆི་བ་འོད་གསལ་གྱི་བཞོན་པར་གྱུར་པའི་རླུང་འོད་ཟེར་ལྔ་པས་ཉེར་ལེན་དང་། སེམས་
ཀྱིས་ལྷན་ཅིག་བྱེད་རྐྱེན་བྱས་པ་ལ་བརྟེན་ནས་གང་དུ་སྐྱེ་འགྱུར་གྱི་བཞིན་ལག་གི་རྣམ་
པ་ཅན་གྱི་བར་དོ་རླུང་གི་ལུས་ཅན་རྣམ་སྨིན་གྱི་ཕུང་པོ་རྙིང་པ་ལས་གོ་ས་ལོགས་སུ་ཕྱེ་
ནས་འགྲུབ་པ་བཞིན་དུ་ལམ་གྱི་དུས་སུ་ཕྱི་ནང་གི་རྐྱེན་གཉིས་ཀྱིས་དྲངས་པའི་སེམས་
དབེན་གྱི་དཔེའི་འོད་གསལ་མཐར་ཐུག་གི་བཞོན་པར་གྱུར་པའི་རླུང་འོད་ཟེར་ལྔ་པས་
ཉེར་ལེན་དང་། སེམས་ཀྱིས་ལྷན་ཅིག་བྱེད་རྐྱེན་བྱས་པ་ལ་བརྟེན་ནས་མཚན་དཔེས་
སྤྲས་པའི་སྒྱུ་མའི་སྐུ་རྣམ་སྨིན་གྱི་ཕུང་པོ་རྙིང་པ་ལས་གོ་ས་ལོགས་སུ་ཕྱེ་ནས་འགྲུབ་པ་
ཡིན་ནོ། །འདི་ལ་ཡང་སྒྱུ་ལུས་ཐོག་མར་སྙིང་གའི་རྩ་འཁོར་གྱི་དབུས་ཀྱི་དྷུ་ཏིའི་ནང་
དུ་འགྲུབ་པར་བཞེད་པ་དང་། རྣམ་སྨིན་གྱི་ཕུང་པོའི་ཕྱི་རོལ་ཏུ་གྲུབ་པར་བཞེད་པ་གཉིས་
ལས། དང་པོ་ལྟར་ན་བར་དོ་ལའང་དེ་ལྟར་འགྱུར་བས་གཟུགས་མེད་ཀྱི་སྐྱེ་སྲིད་ནང་
དུ་གྲུབ་པ་ཅིག་ཀྱང་མཐར་འདོད་དགོས་ལ། དེ་ལྟར་ན་གཟུགས་མེད་དུ་སྐྱེ་བའི་ཚེ་རྣམ་
ཤེས་སྤྱི་བོ་ནས་འཕོ་བར་བཤད་པ་དང་འགལ་ཞིང་། གཞི་ལམ་གྱི་འོད་གསལ་རྣམས་
ལ་ལུགས་འབྱུང་དང་ལུགས་ལྡོག་གི་འོད་གསལ་གཉིས་གཉིས་སུ་ཕྱེ་ནས་གསུངས་པ་
མི་འཐད་པར་འགྱུར་བས་རྩ་བའི་ལུགས་དེ་དོར་བར་རིགས་སོ། །ཕྱི་མ་ལྟར་བཞེད་
པ་ལ་ཡང་ལུགས་ལྡོག་གི་སེམས་དབེན་གྱི་དཔེའི་འོད་གསལ་མཐར་ཐུག་ངོས་འཛིན་
ཚུལ་དང་། རྣམ་སྨིན་གྱི་ཕུང་པོའི་ཕྱི་རོལ་གྱིའང་གནས་གང་དུ་འགྲུབ་སོགས་ཞིབ་ཏུ་
ཤེས་དགོས་མོད་ཀྱང་ལེགས་པར་ཕྱེད་པ་ཤིན་ཏུ་དཀོན་ཞིང་རེ་རེ་ཙམ་བྱུང་བ་ལའང་



239
-
-
-
-
-
གསང་འདུས་རྫོགས་རིམ།
བློ་གྲོས་གཞོན་ནུ་རྣམས་ཀྱིས་གསལ་བར་བྱེད་པའི་བཞད་གད་སྒྲོག་པར་བྱེད་དོ། །གསུམ་
པ་ནི། སྒྱུ་ལུས་གྲུབ་ན་ཚེ་འདི་ཉིད་ལ་སངས་རྒྱས་འགྲུབ་པ་དང་། གནས་དང་གོས་
དང་ཟས་ལ་སོགས། །མཁའ་ལ་སྐད་ཅིག་དག་གིས་རྙེད། །ཅེས་གསུངས་པ་ལྟར་ནམ་
མཁའ་མཛོད་ལ་མངའ་བརྙེས་པ་དང༌། སངས་རྒྱས་རྣམས་ཀྱིས་འོད་ཟེར་ཆེན་པོའི་
དབང་བསྐུར་བ་དང༌། མཚན་དཔེ་མཚན་ཉིད་པ་ཐོབ་པ་དང་། སྒྱུ་ལུས་མ་ཐོབ་པའི་
སོ་སོ་སྐྱེ་བོའི་མིག་ཤེས་ཀྱི་ཡུལ་ལས་འདས་པ་དང་། ལྷ་དང་བཅས་པ་ཀུན་གྱིས་མཆོད།།
ཡང་དང་ཡང་དུ་ཕྱག་བྱེད་འགྱུར། །ཞེས་གསུངས་པ་ལྟར་ཚངས་པ་བརྒྱ་བྱིན་སོགས་
ཀྱིས་ཕྱག་བྱ་བའི་འོས་སུ་གྱུར་པ་སོགས་ཀྱི་ཡོན་ཏན་དང་ལྡན་ནོ། །མཚན་གྱི་རྣམས་
གྲངས་ནི། རིམ་ལྔ་ལས། བདག་བྱིན་བརླབས་ཅེས་དེ་བཤད་དོ། །སྒྱུ་མར་བསྟན་
པའི་མཚན་ཉིད་ཀྱིས། །འདི་ཉིད་ངེས་པར་མཚོན་པ་སྟེ། །ཀུན་རྫོབ་བདེན་པ་ཞེས་
པ་མན་ཆད་གོང་དུ་དྲངས་པ་ལྟར་བདག་བྱིན་བརླབས། ཀུན་རྫོབ་བདེན་པ། སྒྱུ་མའི་
སྐུ། ལོངས་སྤྱོད་རྫོགས་པའི་སྐུ། དྲི་ཟའི་སེམས་ཅན། རྡོ་རྗེའི་སྐུ་ཞེས་མཚན་གྱི་རྣམ་
གྲངས་དུ་མའི་སྒོ་ནས་བསྙད་དོ། །གཉིས་པ་སྒྱུ་ལུས་དང་འབྲེལ་བའི་གདམས་པ་ནི་
བསྲེ་བ་ཡིན་ལ། འདི་ལ་གཉིས། བསྲེ་བའི་གདམས་པ་རྣམས་ཀྱི་ཁུངས་བཤད་པ་དང་།
བསྲེ་བའི་གདམས་པ་ཉིད་བཤད་པའོ། །དང་པོ་ནི། མགོན་པོ་ཀླུའི་གཞུང་ལས་ནི།
རིམ་ལྔར་སྐྱ་ལུས་ལ་བར་དོར་བཤད་པ་དེ། དེ་གཉིས་བསྲེ་བར་བཤད་དུ་རུང་བ་ཙམ་
མ་གཏོགས་པ་བསྲེ་བ་རྣམས་ཚིག་ཟིན་ལ་མི་གསལ། ཀླུ་བྱང་གི་རྣམ་གཞག་ལས་རྫོགས་
རིམ་ལ་འཆི་བ་དང་ཆོས་སྐུ་བསྲེ་བ་དང་། བསྐྱེད་རིམ་ལ་སྐྱེ་ཤི་བར་དོ་གསུམ་སྐུ་གསུམ་
དང་བསྲེ་ཚུལ་བསྟན། །སྒྲོན་གསལ་ལས་འཆི་བ་དང་། བར་དོ་ཆོས་ལོངས་གཉིས་



240
གསང་འདུས་བསྐྱེད་རྫོགས། །
དང་བསྲེ་ཚུལ་ཙམ་བསྟན། སྤྱོད་བསྡུས་ལས། དེའི་སྟེང་དུ་གཉིད་རྨི་ལམ་དང་བསྲེ་
བ་སྟེ་བཞི་ཅར་བསྟན། རིམ་ལྔ་བསྡུས་པ་ལས། རྨི་ལམ་སྒྱུ་མ་གཅིག་ཏུ་སྦྱངས། །བར་
དོ་རྣམ་གསུམ་བསྲེ་བར་བྱ། །ཉོན་མོངས་ཡེ་ཤེས་ལམ་དུ་འགྱུར། །ཞེས་པ་དང་། སྲིད་
པར་སྐྱེ་དང་ཞེས་སྔར་དྲངས་པ་ལྟར་གཉིད་དང་བསྲེ་བ་དང་། འཆི་བ་དང་བར་དོ་བསྲེ་
བའི་གདམས་པ་མདོ་ཙམ་དུ་བསྟན། རྗེ་འགོས་ཀྱིས་ནི་བར་དོར་འཚང་རྒྱ་བ་ལ་འཆི་
བ་དང་བསྲེ་བ་དང་། བར་དོ་དང་བསྲེ་བ་གཉིས་དང་། སྐྱེ་བ་བརྒྱུད་ནས་འཚང་རྒྱ་
བ་ལ་གཉིད་དང་བསྲེ་བ་བཤད་ནས་རྨི་ལམ་དང་བསྲེ་བ་མི་འབྱུང་ཞིང་། ཚེ་འདིར་
འཚང་རྒྱ་བ་ལ་བསྲེ་བ་དེ་དག་མ་བཤད། ནཱ་རོ་པའི་མན་ངག་ནག་ཚོ་ནས་བརྒྱུད་པ་
ལ་བསྲེ་བ་འདི་རྣམས་མ་བྱུང་ལ། རྗེ་མར་པ་ནས་བརྒྱུད་པ་ལ་ཚེ་འདིར་འཚང་རྒྱ་བ་
ལ་གཉིད་དང་རྨི་ལམ་པསྲེ་བ་དང་། བར་དོར་འཚང་རྒྱ་བ་ལ་དེ་གཉིས་”དང་། བར་
དོ་དང་འཆི་བ་དང་བསྲེ་བ་དང་། སྐྱེ་བ་བརྒྱུད་ནས་འཚང་རྒྱ་བ་ལ་དེ་བཞི་ཀ་བཤད་
དོ༑ ༑གཉིས་པ་ལ་གསུམ། ལམ་གྱི་གནས་སྐབས་ཅི་འདྲ་བ་ཞིག་ཐོབ་ནས་བསྲེ་བ་
དང༌། གནས་སྐབས་གང་གི་ཚེ་བསྲེ་བ་གང་བསྒོམ་པ་དང་། བསྲེ་བ་བསྒོམ་པའི་ཚུལ་
དངོས་བཤད་པའོ། །དང་པོ་ནི། མ་མཐའ་འོག་སྒོའི་ཕྲ་ཐིག་བསྒོམས་པས་རླུང་རྒྱུ་
ཏཱིར་ཐིམ་པ་ལས་བྱུང་བའི་སྟོང་བཞི་འདྲེན་ནུས་པ་ནས་མི་སློབ་པའི་ཟུང་འཇུག་མ་ཐོབ་
ཀྱི་བར་དུ་གཉིད་དང་རྨི་ལམ་བསྲེ་བ་བསྒོམ་ཞིང་། མ་མཐའ་བཤད་མ་ཐག་པ་ནས་
སེམས་དབེན་གྱི་བར་དུ་འཆི་བ་དང་། བར་དོ་བསྲེ་བ་བསྒོམ། གཉིས་པ་ནི། ལུས་
དབེན་ནས་བཟུང་སྟེ་མི་སློབ་པའི་ཟུང་འཇུག་མ་ཐོབ་ཀྱི་བར་གྱི་གཉིད་ལོག་པའི་གནས་
༡༽ རིམ་ལྔ་གསལ་སྒྲོན་ ༢༣༣ ན་ ལས། གཉིད་



241
་
-
EI
གསང་འདུས་རྫོགས་རིམ།
སྐབས་ཐམས་ཅད་དུ་གཉིད་དང་བསྲེ་བ་དང་རྨི་ལམ་དང་བསྲེ་བ་བསྒོམ་ཞིང་། ལུས་
དབེན་ནས་སེམས་དབེན་གྱི་བར་ལ་གནས་པའི་རྣལ་འབྱོར་པས་འཆི་དུས་ཁོ་ནར་འཆི་
བ་དང་བསྲེ་བ་དང་བར་དོ་དང་བསྲེ་བ་ཡིན་ནོ། །འདི་ལ་བར་དོའི་དོད་ལ་རིམ་པ་གསུམ་
པའི་སྒྱུ་མའི་སྐུ་འགྲུབ་པ་གཅིག་དང་། ཡིད་ངོར་སྒྱུ་ལུས་སུ་ལངས་ཀྱང་དངོས་གནས་
ལ་བར་དོའི་ལུས་གྲུབ་པ་གཉིས་ཡོད། དེ་ཡང་འཆི་བ་དང་བར་དོ་དང་བསྲེ་བ་འདི་ནི་
སེམས་དབེན་མན་ཆད་དུ་བྱེད་པ་ཡིན་ཏེ། སྒྱུ་ལུས་ཐོབ་ནས་ཚེ་དེ་ལ་འཚང་རྒྱ་བ་ངེས་
པས་གང་ཟག་དེ་ལ་འཆི་བ་དང་བར་དོ་སོགས་མི་འབྱུང་བའི་ཕྱིར་རོ། །གསུམ་པ་བསྲེ་
བ་བསྒོམ་པའི་ཚུལ་དངོས་བཤད་པ་ལ་གཉིས། བསྲེ་བ་རྣམས་ཀྱི་དབྱེ་བསྡུ་དང་། བསྲེ་
བ་སོ་སོའི་རང་བཞིན་བཤད་པའོ། །དང་པོ་ནི། བསྲེ་བ་ལ་རྒྱས་པར་ཕྱེ་ན་སད་དུས་
ཀྱི་སྐུ་གསུམ་གྱི་བསྲེ་བ་དང་། གཉིད་དུས་ཀྱི་སྐུ་གསུམ་གྱི་བསྲེ་བ་དང་། འཆི་དུས་
ཀྱི་སྐུ་གསུམ་གྱི་བསྲེ་བ་སྟེ་དགུ་ཡིན་ལ། བསྡུ་ན་ཆོས་སྐུའི་བསྲེ་བ་དང་། ལོངས་སྐུའི་
བསྲེ་བ་དང་། སྤྲུལ་སྐུའི་བསྲེ་བ་དང་གསུམ་དུ་འགྱུར་རོ། །གཉིས་པ་ལ་གསུམ། སད་
དུས་ཀྱི་སྐུ་གསུམ་དང་བསྲེ་བའི་ཚུལ་བཤད་པ། གཉིད་དུས་ཀྱི་སྐུ་གསུམ་དང་བསྲེ་བའི་
ཚུལ་བཤད་པ། འཆི་དུས་ཀྱི་སྐུ་གསུམ་དང་བསྲེ་བའི་ཚུལ་བཤད་པའོ། །དང་པོ་ལ་
གསུམ། སད་དུས་ཀྱི་ཆོས་སྐུ་དང་བསྲེ་བ་ནི། ལུས་དབེན་ནས་སློབ་པའི་ཟུང་འཇུག་
གི་བར་གྱིས་གཉིད་ལ་མ་སོང་བའི་གནས་སྐབས་སུ་དགའ་བཞི་དང་སྟོང་བཞི་དྲངས་
པ་རྣམས་སྟོང་པ་ཉིད་ཡུལ་ཡུལ་ཅན་ངོ་བོ་དབྱེར་མེད་དུ་སྦྱར་ནས་བསྒོམ་པའོ། །གཉིས་
པ་སད་དུས་ཀྱི་ལོངས་སྐུ་དང་བསྲེ་བ་ནི། བཤད་མ་ཐག་པའི་འོད་གསལ་དེ་ལས་ཡིད་
ངོར་རམ་དངོས་གནས་ལ་རྡོ་རྗེ་འཆང་གི་སྐུར་ལངས་པའི་སྒྱུ་མའི་སྐུ་དེ་ཉིད་བསྒོམ་པའོ།།



242
་
་
--
--
གསང་འདུས་བསྐྱེད་རྫོགས།
གསུམ་པ་སད་དུས་ཀྱི་སྤྲུལ་སྐུའི་བསྲེ་བ་ནི། བཤད་མ་ཐག་པའི་སྒྱུ་ལུས་དངོས་སམ་
རྗེས་མཐུན་པ་དེ་ཉིད་རྣམ་སྨིན་གྱི་ཕུང་པོ་རྡོ་རྗེ་འཆང་གི་སྐུར་བསྒོམས་པའི་སྙིང་ཁ་ནས་
ཡེ་ཤེས་སེམས་དཔའི་ཚུལ་གྱིས་འཇུག་པར་བྱེད་པའོ། །གཉིས་པ་ལ་གསུམ། ལས་
དང་པོ་བ་གཉིད་ཆོས་སྐུ་དང་བསྲེ་བ་ནི། དེ་ཡང་སད་དུས་སུ་སྟོང་གཞི་འདྲེན་ནུས་པའི་
རྣལ་འབྱོར་པ་ཞིག་གི་ལམ་དུས་ཀྱི་སྟོང་བཞི་དང་། གཉིད་དུས་ཀྱི་སྟོང་བཞི་བསྲེ་བ་
ཡིན་གྱི་སད་དུས་སུ་སྟོང་བཞི་འདྲེན་མི་ནུས་པའི་གང་ཟག་གིས་དེ་ལྟར་བསྲེ་བ་མིན་ཏེ།
དེ་ལ་གཉིད་ཏིང་ངེ་འཛིན་གྱི་ངོ་བོར་འགྲོ་བ་ཙམ་ཡོད་ཀྱང་སྣ་བུག་གི་རྒྱུ་བ་ཕྲ་མོ་མི་
ལྡོག་པས་གཉིད་དུས་ཀྱི་སྟོང་བཞི་ཆ་འདྲ་མ་གཏོགས་མཚན་ཉིད་ཚང་བ་མི་འབྱུང་བའི་
ཕྱིར། དེ་ཡང་རྣལ་འབྱོར་པ་དེ་ལུས་དབེན་པ་ཡིན་ན་འོག་སྒོའི་ཕྲ་ཐིག་ལ་དམིགས་
པ་དང་། ངག་དབེན་པ་ཡན་ཆད་ཡིན་ན་སྙིང་གའི་མི་ཤིགས་པ་ལ་དམིགས་པ་དང་
རྡོར་བཟླས་སོགས་སྙིང་གའི་སྡུད་རིམ་གང་ཡང་རུང་བ་བྱེད་བཞིན་པའི་ངང་ནས་གཉིད་
དེ་གཉིད་དུས་དང་ལམ་དུས་སུ་ཐུན་མོང་བའི་སྟོང་བཞི་དྲངས་འོད་གསལ་གྱི་དུས་སུ་
བདེ་སྟོང་སྦྱར་ནས་བསྒོམ་པར་བྱེད་པའོ། །དེ་ལྟ་བུའི་འོད་གསལ་སྐྱོང་བ་ལ་གཉིད་
འཐུག་དྲགས་ན་མི་གསལ་བས་དེ་ལ་སྟུག་འབྱམས་གཅོད་པའི་མན་ངག་དང་། གཉིད་
ཡེ་མ་བྱུང་ན་འོད་གསལ་གྱི་གཞི་གཏོར་བས་དེ་ལ་སྟོང་འབྱམས་གཅོད་པའི་མན་ངག་
དང་། གཉིད་མྱུར་དུ་སད་ན་འོད་གསལ་གྱི་བར་ཆད་དུ་འགྱུར་བས་དེ་ལ་སད་འབྱམས་
གཅོད་པའི་མན་ངག་རྣམས་གསུངས་སོ། །གཉིས་པ་རྨི་ལམ་ལོངས་སྐུ་དང་བསྲེ་བ་
ནི་བཤད་མ་ཐག་པའི་གཉིད་ཀྱི་འོད་གསལ་ལས་རྨི་ལམ་འཆར་བའི་ཚེ་རྨི་ལམ་གྱི་ལུས་
སུ་ལངས་པ་དེ་རྡོ་རྗེ་འཆང་དཀར་པོར་སྒོམ་པར་བྱེད་པའོ། །གཉིད་རྨི་ལམ་གྱི་བསྲེ་



243
གསང་འདུས་རྫོགས་རིམ།
བ་བྱས་པའི་དགོས་པའི་གཙོ་བོ་ནི་སད་དུས་སུ་མཚོན་བྱེད་དཔེའི་སྒྱུ་མའི་སྐུ་སྒྲུབ་ཤེས་
ནས་ཚེ་འདིར་འཚང་རྒྱ་བ་ལ་རྟོགས་པའི་མྱུར་ཁྱད་དང་། སྐྱེ་བ་བརྒྱུད་ནས་འཚང་
རྒྱ་བ་ལ་འཆི་བ་ཆོས་སྐུ་དང་བར་དོ་ལོངས་སྐུ་དང་བསྲེ་ནུས་པའི་ཆེད་ཡིན་ལ། སྤྲུལ་
བསྒྱུར་སྣ་ཚོགས་བྱེད་པ་སོགས་ནི་དགོས་པ་ཕལ་པའོ། །གསུམ་པ་སད་པ་སྤྲུལ་སྐུ་དང་
བསྲེ་བ་ནི། རྨི་ལམ་གྱི་ལུས་རྡོ་རྗེ་འཆང་དཀར་པོ་བསྒོམ་པ་དེས་རྨི་ལམ་གྱི་ཕུང་པོ་རྡོ་
རྗེ་འཆང་གི་སྐུར་བསྒོམས་པའི་སྙིང་ག་ནས་ཡེ་ཤེས་སེམས་དཔའི་ཚུལ་གྱིས་ཞུགས་ཏེ་
གཉིད་སད་པར་བྱེད་པའོ། །གསུམ་པ་ལ་གཉིས། བར་དོར་འཚང་རྒྱ་བའི་སྐུ་གསུམ་
གྱི་བསྲེ་བ་བཤད་པ་དང་། སྐྱེ་བ་བརྒྱུད་ནས་འཚང་རྒྱ་བའི་སྐུ་གསུམ་གྱི་བསྲེ་བ་བཤད་
པའོ། །དང་པོ་ནི། སྤྱིར་གཞིའི་སྐྱེ་ཤི་བར་དོ་གསུམ་དང་རྣམ་པ་མཐུན་པར་ལམ་བསྒོམ་
པ་ལ་གཞིའི་སྐྱེ་ཤི་བར་དོ་གསུམ་སྐུ་གསུམ་དང་བསྲེ་བ་ཞེས་པ་དང་། སྐྱེ་ཤི་བར་དོ་
གསུམ་སྐུ་གསུམ་དུ་འཁྱེར་བའི་ལམ་ཁྱེར་ཞེས་ཐ་སྙད་བྱེད། དེ་ནི་ཚེ་འདི་དང་བར་
དོ་དང་སྐྱེ་བ་བརྒྱུད་ནས་འཚང་རྒྱ་བ་གསུམ་ག་ལ་ཡོད་ཅིང་། ལམ་ཡང་བསྐྱེད་རྫོགས་
གཉིས་ཀ་ལ་འཇོག །འཆི་བ་དངོས་དང་ལམ་གྱི་འོད་གསལ་དབྱེར་མེད་དུ་བསྲེ་བ་ནི།
སྤྱོད་བསྡུས་དང་སྒྲོན་གསལ་ལས་བར་དོར་འཚང་རྒྱ་བ་ལ་བཤད་དོ། །འོ་ན་གང་ཟག་
དེ་ཚེ་འདིར་ལམ་གྱི་རྟོགས་པ་ཇི་ཙམ་ཞིག་ཐོབ་པ་ཡིན་ཞེ་ན། འདི་ལ་འགོས་ལུགས་
པ་རྣམས་ཟུང་འཇུག་ཐོབ་ལ་མ་གོམས་པ་ལ་འཆད་ཅིང་། དེ་ཡང་སྐྱེ་བ་སྤངས་ལ་འཆི་
བ་མ་སྤངས་པ་ཡིན་ཞེས་གསུངས། དེ་ནི་མི་འཐད་དེ། རིམ་ལྔ་ལས། སྐུ་ལུས་དང་
རིམ་པ་བཞི་པའི་དོན་གྱི་འོད་གསལ་ཐོབ་ན་ཚེ་དེ་ཉིད་ལ་ངེས་པར་འཚང་རྒྱ་བར་གསུངས་
ཤིང་། ཕར་ཕྱིན་གྱི་ཐེག་ཆེན་འཕགས་པས་ཀྱང་ལས་དབང་གིས་འཆི་བ་སྤངས་པར་



244
གསང་འདུས་བསྐྱེད་རྫོགས། །
གསུངས་ན། ཟུང་འཇུག་པས་དེ་སྤངས་པ་ལྟ་ཅི་སྨོས་པའི་ཕྱིར་རོ། །གཞན་ཡང་སྤྱོད་
བསྡུས་ལས། བར་དོར་འཚང་རྒྱ་བའི་གང་ཟག་འདི་ལ་ཞིང་ལས་དང་ཚོང་དང་བསྙེན་
བཀུར་ལ་སོགས་པས་གཡེང་བས་སྤྱོད་པ་བྱེད་རྒྱུ་མ་བྱུང་བ་དང་། ཡོ་བྱད་མ་འབྱོར་
པས་སྤྱོད་པ་བྱེད་རྒྱུ་མ་བྱུང་བ་གཉིས་གསུངས་ཤིང་། སྒྱུ་ལུས་ཐོབ་ནས་ནམ་མཁའ་
མཛོད་ལ་མངའ་བརྙེས་པར་གསུངས་པ་དང་། ཐེག་ཆེན་འཕགས་པ་ཡོ་བྱད་ཀྱིས་མི་
འཕོངས་པར་ཕར་ཕྱིན་ཐེག་པར་ཡང་གསུངས་པས་ལུགས་སྔ་མ་མི་འཐད་པར་རྟོགས་
སླའོ། །རང་ལུགས་ནི། སེམས་དབེན་གྱི་རྟོགས་པ་ཐོབ་ནས་སྤྱོད་པ་བྱ་རན་ལ་བྱ་རྒྱུ་
མ་བྱུང་བ་ཅིག་དགོས་པ་སྤྱོད་བསྡུས་ལས་གསུངས་པ་རྣམས་ཀྱི་དོན་ཡིན་ཅིང་། དེ་
འདྲ་བའི་རྣལ་འབྱོར་པ་དེ་འཆི་བ་ལ་མངོན་དུ་ཕྱོགས་པ་ན་འཆི་བ་འོད་གསལ་དང་། ལམ་
གྱི་འོད་གསལ་བསྲེ་སྙམ་པའི་འཕེན་པ་སྔོན་དུ་བཏང་། རྡོར་བཟླས་དང་བསམ་གཏན་
གཉིས་ཀྱི་སྡུད་རིམ་བྱས་པ་ལ་བརྟེན་ནས་སེམས་དབེན་གྱི་སྟོང་པ་བཞི་དང་ངོ་བོ་གཅིག་
ཏུ་འབྱུང་བའི་འཆི་དུས་ཀྱི་སྟོང་བཞི་དྲངས། འོད་གསལ་གྱི་དུས་སུ་བདེ་སྟོང་སྦྱར་ནས་
བསྒོམ་པ་ནི་འཆི་བ་ཆོས་སྐུ་དང་བསྲེ་བའོ། །འཆི་བ་འོད་གསལ་དང་སེམས་དབེན་
གྱི་དཔེའི་འོད་གསལ་མཐར་ཐུག་བསྲེ་བའི་རླུང་སེམས་ལས་རིམ་པ་གསུམ་པའི་སྒྱུ་མའི་
སྐུ་འགྲུབ་པ་ནི་བར་དོ་ལོངས་སྐུ་དང་བསྲེ་བའོ། །དེ་འདྲ་བའི་སྒྱུ་ལུས་པ་དེས་ཁམས་
དྲུག་ལྡན་གྱི་སྤྲུལ་པའི་མིའི་ལུས་ལ་ཞུགས་པ་ནི། སྐྱེ་བ་སྤྲུལ་སྐུ་དང་བསྲེ་བའོ། །དེ་
ལྟར་ཡང་ཞལ་ལུང་ལས། བསམ་པ་དེ་ཡི་རྐྱེན་གྱིས་ནི། །བདག་སེམས་དབྱིངས་སུ་
ཞུགས་པའི་ཚེ། །གསལ་ཞིང་རབ་དགའ་མཁའ་འདྲ་རྟོགས། །དེ་ནས་རྫུ་འཕྲུལ་ཤུགས་
ལྡན་པ། །ལོ་ལྔ་ལོན་པའི་བྱིས་པའི་གཟུགས། །འགྲུབ་ཚེ་དཔེ་མེད་བདེ་རྫོགས་རྟོགས།།



245
245
གསང་འདུས་རྫོགས་རིམ།
དེ་ནས་སྐྱེ་གནས་གཞན་དུ་ནི། །འཕེན་པར་བྱེད་ཚེ་སྤྲུལ་པའི་གཟུགས། །ཡང་དག་
ཏུ་ནི་རྟོགས་པར་འགྱུར། །ཞེས་གསུངས་སོ། །གཉིས་པ་ནི། ལུས་དབེན་ནས་བཟུང་
སྟེ་ངག་དབེན་མཐར་མ་ཕྱིན་པའི་བར་གྱི་རྣལ་འབྱོར་པ་ལམ་གོང་མ་མ་བགྲོད་པར་འཆི་
དགོས་པ་བྱུང་ན་སྨིག་རྒྱུ་ལ་སོགས་པའི་རྟགས་རྣམས་ངོ་ཤེས་པར་བྱེད་སྙམ་པའི་འཕེན་
པ་དང་། འཆི་བ་འོད་གསལ་ལས་སྒྱུ་ལུས་སུ་ལྡང་སྙམ་པའི་འཕེན་པ་བཏང་ནས། སྙིང་
གའི་སྡུད་རིམ་བྱས་པ་ལ་བརྟེན་ནས་འཆི་དུས་ཀྱི་སྟོང་བཞི་དྲངས་ངོ་ཤེས་པར་བྱས་ཏེ་
འོད་གསལ་ལ་གནས་པ་ནི་འཆི་བ་དང་ཆོས་སྐུ་བསྲེ་བའོ། །འདི་ལ་ཡང་སྟོང་ཉིད་ཀྱི་
ལྟ་བ་དང་སྦྱོར་ནུས་མི་ནུས་གཉིས་ཡོད་དོ། །འོད་གསལ་དེ་ལས་བར་དོ་ཡིད་ངོར་སྒྱུ་
ལུས་སུ་ལངས་པ་བར་དོ་ལོངས་སྐུའི་བསྲེ་བ་དང་། བར་དོ་དེས་བསམ་བཞིན་དུ་སྔགས་
སྤྱོད་ཀྱི་རྟེན་ཁྱད་པར་ཅན་དུ་སྐྱེ་བ་བླངས་པ་ནི་སྐྱེ་བ་སྤྲུལ་སྐུའི་བསྲེ་བའོ། །གཉིས་པ་
དོན་དམ་འོད་གསལ་གྱི་རྫོགས་རིམ་ལ་ལྔ། དོན་གྱི་འོད་གསལ་དང་སྒྱུ་ལུས་གཉིས་
ཀྱི་གོ་རིམ་ངེས་ཚུལ་དང་། དོན་གྱི་འོད་གསལ་བསྒོམ་པའི་སྣོད་རུང་དུ་བྱ་བ། དེ་
ལ་འོད་གསལ་གྱི་གདམས་ངག་བཤད་པ། རིམ་པ་དེ་ལམ་གཞན་གྱི་མཐར་འོང་ཚུལ།
རྒྱུད་ཕྱི་མར་འཛིན་པའི་ཡན་ལག་ཏུ་གསུངས་པའི་དོན་བཤད་པའོ། །དང་པོ་ནི། སྤྱིར་
དོན་དམ་བདེན་པ་མངོན་སུམ་དུ་རྟོགས་པ་ལ་སྔོན་དུ་སྒྱུ་མའི་སྐུ་འགྲོ་དགོས་པ་མ་ཡིན་
ཏེ༑ ཉན་རང་འཕགས་པ་དང་། ཕར་ཕྱིན་གྱི་ཐེག་ཆེན་འཕགས་པ་དང་། རྒྱུད་སྡེ་
འོག་མ་གསུམ་གྱི་འཕགས་པ་རྣམས་ཀྱིས་དོན་དམ་བདེན་པ་མངོན་སུམ་དུ་རྟོགས་ཤིང་།
སྒྱུ་མའི་སྐུ་ཞེས་པ་སྔགས་བླ་མེད་ཀྱི་ཐུན་མོང་མ་ཡིན་པའི་ཁྱད་ཆོས་ཡིན་པའི་ཕྱིར་རོ།།
རང་ལུགས་ནི། དོན་དམ་བདེན་པ་དོན་གྱི་འོད་གསལ་དེས་ཤེས་སྒྲིབ་སྤོང་བ་ལ་ནུས་



246
གསང་འདུས་བསྐྱེད་རྫོགས།
པ་མཐུ་ཆེན་དུ་བྱེད་པ་དེའི་སྔོན་དུ་སྒྱུ་མའི་སྐུ་འགྲོ་དགོས་པ་ཡིན་ཏེ། དེ་ཤེས་སྒྲིབ་སྦྱོང་
བ་ལ་ནུས་པ་མཐུ་ཆེན་དུ་འགྱུར་བ་ལ་གྲོགས་བསོད་ནམས་ཀྱི་ཚོགས་མཐའ་ཡས་པ་ལ་
བལྟོས་དགོས་ཤིང་། རིམ་པ་གསུམ་པའི་སྒྱུ་ལུས་ཀྱིས་ཕར་ཕྱིན་ཐེག་པའི་བསྐལ་པ་
གྲངས་མེད་གསུམ་དུ་བསོད་ནམས་ཀྱི་ཚོགས་བསགས་པའི་དོད་ཐུབ་པའི་ཕྱིར། དེས་
ན་ཡེ་ཤེས་ཆོས་སྐུའི་རྒྱུའི་གཙོ་བོ་ཤེས་སྒྲིབ་སྦྱོང་བ་ལ་ནུས་པ་མཐུ་ཆེན་དུ་འགྲོ་བའི་དོན་
དུ་གཟུགས་སྐུའི་རྒྱུ་སྒྲུབ་པ་ལ་མདོ་སྔགས་གཉིས་འདྲ་མོད་ཀྱང་། སྐུ་གཉིས་ཀྱི་རྒྱུའི་
གཙོ་བོ་གང་ལ་བྱེད་པ་ཁྱད་ཤིན་ཏུ་ཆེ་ཞིང་། འདི་རྟོགས་ན་ཕར་ཕྱིན་ཐེག་པར་མཚན་
དཔེས་བརྒྱན་པའི་ལུས་ཐོབ་ཀྱང་། མཉམ་བཞག་ཏུ་སྟོང་ཉིད་བསྒོམ་པ་ན་དེ་ལས་སངས་
རྒྱས་རྣམས་ཀྱིས་བསླང་ནས། རྗེས་ཐོབ་དུ་བསོད་ནམས་ཀྱི་ཚོགས་གསོག་པ་ལ་འཇུག་
ལ༑ འདིར་སྒྱུ་མའི་སྐུ་འགྲུབ་པ་ན་དེ་ལྟར་བྱ་མི་དགོས་པའི་ཁྱད་པར་ཡང་ཤེས་ནུས་
སོ༑ ༑གཉིས་པ་ནི། རིམ་པ་བཞི་པ་ལས། འདི་ནི་རང་འབྱུང་བཅོམ་ལྡན་འདས།།
གཅིག་པུ་བདག་ཉིད་ཆེ་བའི་ལྷ། །མན་ངག་རྣམས་ནི་རབ་སྟེར་བས། །རྡོ་རྗེ་སློབ་
དཔོན་དེ་བས་ལྷག །དེ་ནི་ཡང་དག་མཉེས་བྱས་ཏེ། །ལོ་འམ་ཡང་ན་ཟླ་བ་ལ། །བླ་
མ་དེ་ནི་མཉེས་བྱས་ལ། །ཅི་ནུས་པས་ནི་མཆོད་པར་བྱ། །ཅི་འབྱོར་བ་ཡི་ཕྱག་རྒྱ་
ནི༑ ༑ལེགས་པར་བསླབས་ལ་དབུལ་བྱ་ཞིང་། །ཚོགས་ཀྱི་དཀྱིལ་འཁོར་དབུས་སུ་
ནི༑ ༑ཆོ་ག་ཇི་བཞིན་མཆོད་པར་བྱ། །ཞེས་པ་ལྟར་འོད་གསལ་དོན་གཉེར་གྱི་སློབ་
མས་བླ་མ་ཡུན་རིང་དུ་མཉེས་པར་བྱས་ནས་ཚོགས་ཀྱི་འཁོར་ལོའི་མཆོད་པ་དང་། ཕྱི་
ནང་གི་མཆོད་པས་མཆོད་ནས་དབང་གསུམ་པ་བསྐུར་བ་དང་། འོད་གསལ་གྱི་གདམས་
ངག་བཤད་པར་གསོལ་བ་གདབ་ཅིང་། སློབ་དཔོན་གྱིས་ཀྱང་མཚན་ཕྱེད་ཀྱི་དུས་སུ་



247
གསང་འདུས་རྫོགས་རིམ།
སློབ་མ་དེ་ལ་དབང་གསུམ་པ་དངོས་དབང་དུ་བསྐུར་བར་བྱའོ། །གསུམ་པ་ལ་གསུམ།
ཕྱི་ནང་གི་མངོན་པར་བྱང་ཆུབ་པ་གཉིས་བཤད་པ། དེ་མངོན་དུ་བྱེད་པའི་ཕྱི་ནང་གི་
ཐབས་གཉིས་བཤད་པ། མཚན་གྱི་རྣམ་གྲངས་ཆེ་བརྗོད་དང་བཅས་པ་གཉིས་བཤད་
པའོ། །དང་པོ་ནི། དེ་ལྟར་གསོལ་བ་བཏབ་ནས་དབང་གིས་སྣོད་རུང་དུ་བྱས་པའི་
སློབ་མ་དེ་ལ། སློབ་དཔོན་གྱིས་སྙིང་རྗེ་ཆེན་པོ་བསྐྱེད་ནས་འོད་གསལ་གྱི་གདམས་པ་
འཆད་པ་ནི། རིམ་པ་བཞི་པ་ལས། མཚན་མོ་སྣང་བའི་ཆ་སྟེ་གསལ་བ་ཉི་མའི་ཟེར་
འགྱེད་སྣང་བ་མཆེད་པ་ཡིན། །མཚམས་ནི་སྣང་བ་ཐོབ་པ་རང་གི་རང་བཞིན་རྣམས་
དང་ལན་ཅིག་མིན་པར་ལྡན། །མཚན་མིན་ཉིན་པར་མ་ཡིན་མཚམས་མིན་གང་ཞིག་
རང་བཞིན་རྣམས་དང་རྣམ་བྲལ་བ། །དེ་ནི་བྱང་ཆུབ་སྐད་ཅིག་ཡིན་པར་བླ་མ་མཆོག་
བཤད་རྣལ་འབྱོར་པ་ཉིད་ཡུལ། །མཚམས་ཀྱི་མཐའ་ནི་འཇིག་མིན་མུན་ནག་ཚོགས་
རྣམས་མ་ལུས་གང་དུ་འདས་པ་དང་། །ཇི་སྲིད་ཉི་མ་མ་ཤར་སྐད་ཅིག་འདིར་ནི་དྲི་
མེད་ཡང་དག་མཐའ་རུ་བཤད། །སློབ་དཔོན་མཆོག་ནི་རབ་རིབ་བྲལ་བས་སློབ་མ་
ལ་ནི་ཕྱི་རོལ་བྱང་ཆུབ་བསྟན། །ནང་གི་བདེ་བ་རྙོག་བྲལ་སངས་རྒྱས་བྱང་ཆུབ་སྐད་
ཅིག་དག་གིས་ཐོབ་པར་འགྱུར། །ཞེས་ཕྱི་ནང་གི་མངོན་པར་བྱང་ཆུབ་པ་གཉིས་གསུངས་
སོ༑ ༑འདི་ལ་རྒྱ་གར་བ་ཁ་ཅིག །ཕྱིའི་མངོན་བྱང་དང་ནང་གི་མངོན་བྱང་གཉིས་
འགལ་བར་བཞེད་ཀྱང་། རང་ལུགས་ནི་རིམ་པ་བཞི་པའི་དོན་གྱི་འོད་གསལ་ཉིད་ཕྱི་
ནམ་མཁའ་གློད་”བྱེད་ཀྱི་སྐྱོན་གསུམ་དང་བྲལ་བའི་ཐོ་རངས་ཀྱི་དུས་སུ་ཐོབ་པའི་སྒོ་
ནས་ཕྱིའི་མངོན་བྱང་དང༌། ནང་ཤེས་པ་གློད་”བྱེད་ཀྱི་སྐྱོན་དཀར་ལམ་དམར་ལམ་
༡༽ སློད་ ཡིན་ནམ་བརྟག་གོ། ༢༽ སློད་ ཡིན་ནམ་བརྟག་གོ།



སྐྱེ
5
གསང་འདུས་བསྐྱེད་རྫོགས། 248
ནག་ལམ་གསུམ་འདས་པའི་དུས་སུ་ཐོབ་པའི་སྒོ་ནས་ནང་གི་མངོན་བྱང་དུ་འཇོག་པ་
ལུང་གི་དགོངས་པའོ། །དོན་འདི་ནི་རྩ་རྒྱུད་ལས་ཀྱང་། རྡོ་རྗེ་ཉི་མ་ནུབ་ནས་ནི། །སྒྲུབ་
པ་ཀུན་ཏུ་བརྩམ་པར་བྱ། །སྐྱ་རེངས་འཆར་བའི་དུས་སུ་ནི། །བསྒོམ་པ་མཆོག་གིས་
འགྲུབ་པར་འགྱུར། །ཞེས་པ་རྩ་འགྲེལ་རྣམས་ཀྱིས་གསལ་བར་བསྟན་ནོ། །གཉིས་
པ་ནི། རིམ་པ་བཞི་པའི་འོད་གསལ་དེ་ཉིད་འདྲེན་པར་བྱེད་པ་ལ་ཕྱིའི་ཐབས་དང་། ནང་
གི་ཐབས་གཉིས་ཡོད་པ་ལས། དང་པོ་ནི། རྩ་རྒྱུད་ལས། བྲམ་ཟེ་རྒྱལ་རིགས་རྗེའུ་
རིགས་དང་། །དམངས་རིགས་ལས་བྱུང་བུ་མོ་ནི། །རྡོ་རྗེ་ཆོས་བདག་བསྒྲུབ་པར་
བྱ༑ ༑འདི་ནི་གསང་བ་འཐོབ་བྱེད་པའོ། །ཞེས་ཕྱག་རྒྱ་རིགས་བཞིར་གསུངས། གཉིས་
པ་ནི། རིམ་པ་བཞི་པ་ལས། མན་ངག་ཐོབ་པའི་སློབ་མ་ཡིས། །དེ་ནས་རྣལ་འབྱོར་
རྣམ་གཉིས་བསླབ། །རིལ་པོར་འཛིན་པའི་རིམ་པ་དང་། །དེ་བཞིན་རྗེས་སུ་གཞིག་
པ་འོ། །མགོ་བོ་ནས་ནི་རྐང་པའི་བར། །ཇི་སྲིད་སྙིང་གར་ཕྱིན་པའི་བར། །རྣལ་འབྱོར་
ཡང་དག་མཐའ་ལ་འཇུག །རིལ་པོར་འཛིན་པ་ཞེས་བཤད་དོ། །རྒྱུ་བ་དང་ནི་མི་རྒྱུ་
ཉིད། །དང་པོ་འོད་གསལ་བར་བྱས་ཏེ། །ཕྱི་ནས་དེ་བཞིན་བདག་ཉིད་བྱེད། །རྗེས་
སུ་གཞིག་པའི་རིམ་པ་ཡིན། །དབུགས་ཀྱི་རླུང་ནི་མེ་ལོང་ལ། །ཇི་ལྟར་ཀུན་ཏུ་ཐིམ་
འགྱུར་བ། །དེ་བཞིན་རྣལ་འབྱོར་ཡང་དག་མཐར། །ཡང་དང་ཡང་དུ་འཇུག་པར་
བྱེད། །ཅེས་རིལ་འཛིན་དང་རྗེས་གཞིག་གི་བསམ་གཏན་གཉིས་གསུངས། སྒྱུ་ལུས་
པས་བསམ་གཏན་གཉིས་བསྒོམ་པ་འདི་ལ་མར་ལུགས་རྣམས་ཀྱིས་རྡོ་རྗེ་གསུམ་གྱི་སེམས་
དཔའ་སུམ་བརྩེགས་བསྒོམ་པར་མ་བཤད་ཀྱང་། འགོས་ལུགས་ཀྱི་མན་ངག་ལ་དེ་གསུམ་
བསྒོམ་པ་ལེའུ་བཅུ་གཅིག་པ་རྩ་འགྲེལ་གྱི་དོན་དུ་བཞེད་པ་ནི་རྒྱུད་འགྲེལ་ན་བཞུགས་



249
གསང་འདུས་རྫོགས་རིམ།
པ་མན་ངག་ཏུ་ཐོན་པས་ཤིན་ཏུ་ལེགས་ལ། རྒྱུད་འགྲེལ་ན་ཇི་ལྟར་བཞུགས་ན། རྩ་
བར། སངས་རྒྱས་དཀྱིལ་འཁོར་དབུས་གནས་པར། །བདག་གི་ལུས་ལ་སྣང་མཛད་
བཞག །སྙིང་གར་ཡི་གེ་ཨོཾ་བསམས་ལ། །སྔགས་ལ་རྣམ་པར་ཤེས་པ་བསྒོམ། །འགོག་
པའི་རྡོ་རྗེ་སེམས་ཉིད་དུ། །གང་ཚེ་དེ་ལ་སྐྱེ་འགྱུར་ན། །སངས་རྒྱས་ཀུན་གྱི་མཆོག་
འཛིན་པ། །ཡིད་བཞིན་དཔལ་ལྡན་ལྟ་བུར་འགྱུར། །སངས་རྒྱས་དཀྱིལ་འཁོར་དབུས་
གནས་པར། །རྡོ་རྗེ་མི་བསྐྱོད་རབ་ཏུ་བསྒོམ། །སྙིང་གར་ཡི་གེ་ཧཱུྃ་བསྒོམ་ནས། །སེམས་
ནི་ཐིག་ལེར་གྱུར་པར་བཞག །སངས་རྒྱས་དཀྱིལ་འཁོར་དབུས་གནས་པར། །ཚེ་
དཔག་མེད་པ་རབ་ཏུ་བསྒོམ། །སྙིང་གར་ཡི་གེ་ཨཱཿབསམས་ཏེ། །རྡོ་རྗེ་ཐིག་ལེར་གྱུར་
པར་བཞག །འདི་དེ་དམ་ཚིག་མཆོག་གི་མཆོག །རྡོ་རྗེ་མི་ཕྱེད་གསུམ་བསྒོམ་པ། །འགོག་
པའི་དམ་ཚིག་ཡེ་ཤེས་ཏེ། །སངས་རྒྱས་དངོས་གྲུབ་ཐོབ་འགྱུར་བའོ། །ཞེས་འབྱུང་
ཞིང་། དེའི་དོན་འགྲེལ་པས་བཤད་པའི་སྙིང་པོ་བསྡུས་ན། སྣང་མཛད་བཞག་པ་དང་།
ཚེ་དཔག་མེད་བསྒོམ་པ་དང་། མི་བསྐྱོད་པ་བསྒོམ་པ་གསུམ་ནི་དམ་ཚིག་སེམས་དཔའ་
དང༌། དེ་གསུམ་གྱི་ཐུགས་ཀར་རིམ་པ་བཞིན་ཨོ་དང་ཨདང་ཧཱུཾ་གསུམ་བསྒོམ་པ་ནི་
ཡེ་ཤེས་སེམས་དཔའ་དང་། ཨོཾ་དང་ཧུཾ་གི་ཐིག་ལེའི་ནང་དང་ཨཱཙཡི་ཐིག་ལེ་རྣམ་བཅད་
ཀྱི་ནང་དུ་མི་ཤིགས་པའི་ཐིག་ལེར་གྱུར་པ་ཨ་ཐུང་ཤད་ཀྱི་རྣམ་པ་ཅན་བསྒོམ་པ་ནི་ཏིང་
ངེ་འཛིན་སེམས་དཔའོ། །དེ་ཡང་གོ་རིམ་ནི་དང་པོར་སྐུ་རྡོ་རྗེ་རྣམ་སྣང་སེམས་དཔའ་
གསུམ་བརྩེགས་ཅན་དུ་བསྒོམ་པ་དེ་ཉིད་བསམ་གཏན་གཉིས་ཀྱིས་འོད་གསལ་དུ་བཅུག།
དེ་ནས་གསུང་རྡོ་རྗེ་འོད་དཔག་མེད་དང༌། དེ་ནས་ཐུགས་རྡོ་རྗེ་མི་བསྐྱོད་པ་དེ་བཞིན་
དུ་བྱེད། བླ་མ་གོང་མ་རྣམས་ཀྱི་མན་ངག་ལས་ནི་སེམས་དཔའ་དགུ་བརྩེགས་བསྒོམས་



གསང་འད
གསང་འདུས་བསྐྱེད་རྫོགས།
250
ནས་འོད་གསལ་དུ་འཇུག་པ་མཛད་དེ་ཞལ་ལས་རྟོགས་པར་བྱའོ། །མདོར་བསྡུ་ན།
སེམས་དབེན་གྱི་རླུང་སེམས་ལས་རིམ་པ་གསུམ་པའི་སྒྱུ་མའི་བསྐུར་བཞེངས་པ་དེས་
སྤྱོད་པ་ཟླ་བ་དྲུག་ལ་སོགས་པར་སྤྱད་པ་ལ་བརྟེན་ནས་དོན་གྱི་འོད་གསལ་ཐོབ་ཏུ་ཉེ་བའི་
མཚན་མ་བྱུང་བ་ན། ནང་སེམས་དཔའ་སུམ་བརྩེགས་སམ་དགུ་བརྩེགས་བསྒོམ་པ་
སྔོན་དུ་བཏང་སྟེ་བསམ་གཏན་གཉིས་གང་ཡང་རུང་བའི་སྡུད་རིམ་བྱེད་པ་དང༌། ཕྱི་
ཕྱག་རྒྱ་རིགས་བཞི་གང་རུང་དང་སྙོམས་པར་འཇུག་པ་ཉིས་སྦྲག་ཏུ་བྱས་པས་སྟོང་པ་
སྔ་མ་གསུམ་ཕྱི་མ་ལ་ཐིམ་པའི་རིམ་པ་བཞི་པའི་དོན་གྱི་འོད་གསལ་མངོན་དུ་འགྱུར་
ལ༑ དེའི་ཚེ་རིམ་པ་གསུམ་པའི་སྒྱུ་མའི་སྐུ་དེ་ནམ་མཁའ་ལ་འཇའ་ཡལ་བ་ལྟར་རིགས་
འདྲ་རྒྱུན་ཆད་པར་འགྱུར་བ་ཡིན་ནོ། །དེ་ལྟར་ཡང་རིམ་ལྔ་ལས། སྒྱུ་མ་ལྟ་བུའི་ཏིང་
ངེ་འཛིན། །ཡང་དག་མཐས་ནི་རྣམ་པར་སྦྱངས། །ཞེས་གསུངས་སོ། །གསུམ་པ་ནི།
འོད་གསལ། ཐམས་ཅད་སྟོང་པ། མངོན་པར་བྱང་ཆུབ་པ། ཡང་དག་པའི་མཐའ། །
མི་ཟད་པ་རྡོ་རྗེ། བདག་མེད་པ་རྡོ་རྗེ། ཟིལ་གྱིས་གནོན་པ་རྡོ་རྗེ་ཞེས་པ་མཚན་གྱི་རྣམ་
གྲངས་སོ། །དེ་ལྟར་ཕྱི་ནང་གི་མངོན་བྱང་གཉིས་དང་། དེ་མངོན་དུ་བྱེད་པའི་ཐབས་
བསམ་གཏན་གཉིས་ཀྱི་གདམས་ངག་དང་། འོད་གསལ་གྱི་མཚན་གྱི་རྣམ་གྲངས་ལ་
ཐེ་ཚོམ་ཆོད་ནས་རྡོ་རྗེ་སློབ་དཔོན་དང་ཆོས་ལ་སློབ་མས་ཆེ་བརྗོད་བྱེད་ཚུལ་ནི། ཨེ་
མའོ་སངས་རྒྱས་ཨེ་མའོ་ཆོས། །ཆོས་བཤད་པ་ནི་ངོ་མཚར་ཆེ། །ཡང་དག་དོན་ནི་
དག་པའི་དོན། །བྱང་ཆུབ་སེམས་ལ་ཕྱག་འཚལ་ལོ། །ཞེས་ལེའུ་གཉིས་པ་ལས་གསུངས་
པ་ལྟར་རོ། །བཞི་པ་ནི། ལས་མཐའ་རྣམ་འབྱེད་ལས། བསྐལ་པ་མཐའ་ཡས་རྣམས་
སུ་ཡང་། །མགོ་དང་རིན་ཆེན་སོགས་སྦྱིན་པས། །སྣང་བ་རྣམ་པར་མ་དག་ཕྱིར། །བྱང་



25 1
གསང་འདུས་རྫོགས་རིམ།
ཆུབ་འབྲས་བུ་ཐོབ་མི་འགྱུར། །ཞེས་ཕར་ཕྱིན་ཐེག་པ་རྐྱང་པས་འབྲས་བུ་སངས་རྒྱས་
མི་འཐོབ་པར་གསུངས་པས། ཕར་ཕྱིན་ཐེག་པའི་བྱང་སེམས་སྔགས་བླ་མེད་ཀྱི་ལམ་
ལ་འཇུག་དགོས་ན། ཕར་ཕྱིན་ཐེག་པའི་ལམ་གྱི་སྐབས་གང་ནས་སྔགས་ལ་འཇུག་པ་
ཡིན་སྙམ་ན། འདི་ལ་ཕྱིས་ཀྱི་མཁས་པ་ཁ་ཅིག །བྱང་སེམས་ཀྱི་སྦྱོར་ལམ་ནས་ཀྱང་
འཇུག་པ་ཡོད་པར་བཞེད། ཡང་ཁ་ཅིག །ས་དང་པོ་ནས་ས་བཅུ་པའི་སྐྱེ་བ་གཅིག་
ཐོགས་ཀྱི་བར་གྱི་བྱང་སེམས་ཀྱང་སྔགས་ལ་འཇུག་པ་ཡོད་པར་བཞེད། སྔ་རབས་
པ་ཁ་ཅིག །བཅུ་གཅིག་པ་ཀུན་ཏུ་འོད་ཀྱི་ས་ནས་སྔགས་ལ་འཇུག་པ་ཡོད་པར་བཞེད་
དོ༑ ༑དེའི་ལུགས་དང་པོ་མི་འཐད་དེ། བླ་མེད་ཀྱི་ལམ་འདིར་འཇུག་པའི་སོ་སོ་སྐྱེ་
བོ་ལ་འདོད་པའི་ཆགས་པ་ལམ་དུ་བྱེད་པ་དགོས་ཤིང༌། བྱང་སེམས་ཀྱི་ཚོགས་ལམ་
ཆེན་པོ་ནས་སྦྱོར་ལམ་ཆོས་མཆོག་གི་བར་གྱི་བྱང་སེམས་རྣམས་ཀྱིས་བསམ་གཏན་གྱི་
དངོས་གཞི་ཐོབ་པས་འདོད་པ་ལ་ཆགས་པ་དང་བྲལ་ཟིན་པའི་ཕྱིར་རོ། །གཉིས་པ་ཡང་
མི་འཐད་དེ། ས་དང་པོ་ནས་ས་བཅུ་པའི་སྐྱེ་བ་གཅིག་ཐོགས་ཀྱི་བར་གྱི་བྱང་སེམས་
རྣམས་གནས་སྐབས་ཕར་ཕྱིན་ཐེག་པ་རང་ལམ་དུ་རིགས་ངེས་ཤིང་། སྔགས་ཀྱི་ལམ་
གང་ནས་འཇུག་དཔྱོད་པའི་ཚེ་དོན་གྱི་འོད་གསལ་ནས་ཞུགས་ནས་ཞག་གཅིག་ལ་འཚང་
རྒྱ་བར་ས་བཅུ་སྲིད་པ་ཐ་མ་པ་དང་ཁྱད་མེད་དུ་འགྱུར་བས། ས་བཅུ་པའི་སྐྱེ་བ་གཅིག་
ཐོགས་ཞེས་པ་ཉམས་ལ། ལམ་འོག་མ་འདི་ནས་འཇུག་ཅེས་སྨྲ་བ་ཡང་བཞག་དཀའ་
བའི་ཕྱིར་རོ། །ལུགས་གསུམ་པ་མི་འཐད་པ་ཡང་འོག་ཏུ་འཆད་པ་ལས་རྟོགས་ནུས་
སོ༑ ༑རང་ལུགས་ནི། དང་པོ་ཉིད་ནས་སྔགས་ལ་འཇུག་ན་བྱང་སེམས་ཀྱི་ཚོགས་
ལམ་ཆུང་ངུ་དང་འབྲིང་གང་རུང་ལ་གནས་པའི་སྒོ་ནས་བྱང་ཆུབ་ཀྱི་སེམས་ལ་མྱོང་



གསང་འདུས་བསྐྱེད་རྫོགས། །
252
བ་སྣ་ཟིན་དགོས་ཤིང་། ཕར་ཕྱིན་ཐེག་པའི་མཐར་སྔགས་ལ་འཇུག་པ་ཡིན་ན་དེའི་
མཚམས་ནི་ས་བཅུ་པ་ནས་ཡིན་ལ། དེ་ལ་ཡང་སྐྱེ་བ་གཅིག་གིས་ཐོགས་པ་དང་། སྲིད་ .
པ་ཐ་མ་པ་གཉིས་ལས་ཕྱི་མའོ། །འཇུག་ཚུལ་ནི། རང་གི་ལམ་དོར་ནས་ཞུགས་པ་
མིན་གྱི་ལམ་དེ་ལ་སྔགས་ཀྱིས་སྣོན་པ་བཏབ་པ་ཡིན་ནོ། །འོན་སྔགས་ཀྱི་ལམ་གང་
ནས་འཇུག་ཅེ་ན། འདི་ལ་རྒྱ་གར་བ་ཁ་ཅིག །ས་བཅུ་སྲིད་པ་ཐ་མ་པ་དེ་ལ་དབང་
བཞི་སྟ་གོན་དང་བཅས་པ་བསྐུར། ལམ་རིམ་གཉིས་བསྒོམ་ནས་སངས་རྒྱས་པར་བཞེད།
འགོས་ལུགས་པ་རྣམས་སྒྱུ་ལུས་ནས་འཇུག་པར་བཞེད་ཀྱང་། རང་ལུགས་ནི། རང་
ཅག་གི་སྟོན་པ་འདི་ཕར་ཕྱིན་ཐེག་པའི་ལམ་ལ་བརྟེན་ནས་བསྐལ་པ་གྲངས་མེད་གསུམ་
དུ་ཚོགས་བསགས་པའི་མཐར་ས་བཅུ་སྲིད་པ་ཐ་མ་པར་གྱུར་བ་དེས་འོག་མིན་དུ་མཁའ་
ཁྱབ་གྱི་ཏིང་ངེ་འཛིན་ལ་མཉམ་པར་བཞག་པ་ལ། ཕྱོགས་བཅུའི་སངས་རྒྱས་ཐམས་
ཅད་ཀྱིས་སེ་གོལ་གྱི་སྒྲས་བསྐུལ་ཏེ། ཁྱོད་ཀྱི་ཏིང་ངེ་འཛིན་འདི་ཙམ་གྱིས་མངོན་པར་
རྫོགས་པར་འཚང་རྒྱ་བར་མི་ནུས་སོ། །ཞེས་གསུངས། འོ་ན་ཇི་ལྟར་བགྱི་ཞེས་ཞུས་
པའི་ལན་དུ་ལྷའི་བུ་མོ་ཐིག་ལེ་མཆོག་མ་བཀུག་སྟེ་མཚན་ཕྱེད་ཀྱི་དུས་སུ་དབང་གསུམ་
པ་དངོས་དབང་དུ་བསྐུར། དབང་དུས་དེར་སྟོང་བཞི་དྲངས་ཏེ་སྟོང་པ་སྔ་མ་གསུམ་
ཕྱི་མ་ལ་ཐིམ་པའི་དོན་གྱི་འོད་གསལ་གྱི་རླུང་སེམས་ལས་སློབ་པའི་ཟུང་འཇུག་གི་སྐུར་
བཞེངས་པ་ལ་དབང་བཞི་པ་བསྐུར། ལམ་མ་སྐྱེས་པ་བསྐྱེད་པའི་སྤྱོད་པ་སྤྱད་པའི་མཐར་
ཐོ་རངས་ནམ་མཁའ་གཡའ་དག་གི་དུས་སུ་རྡོ་རྗེ་ལྟ་བུའི་ཏིང་ངེ་འཛིན་གྱིས་ཤེས་སྒྲིབ་
ཕྲ་ཞིང་ཕྲ་བ་སྦྱངས་ཏེ། མི་སློབ་པའི་ཟུང་འཇུག་གི་སྐུར་མངོན་པར་རྫོགས་པར་སངས་
རྒྱས་ལ། དབང་གོང་མ་གཉིས་མ་བསྐུར་བར་ཕྱི་མ་གཉིས་ནས་བསྐུར་བ་དང་། སྒྱུ་



253
གསང་འདུས་རྫོགས་རིམ།
ལུས་མན་ཆད་སྔོན་དུ་མ་སོང་བར་རིམ་པ་ཕྱི་མ་གཉིས་ནས་ཞུགས་ཆོག་པ་ནི་གང་ཟག་
འདི་ཁོ་ན་ལ་དམིགས་བསལ་དུ་གསུངས་སོ། །འདི་ལ་བརྟེན་ནས་འདོད་པ་ཁམས་སུ་
སྤྲུལ་སྐུར་འཚང་རྒྱ་ཚུལ་སྟོན་པ་ཡང་ཤེས་པར་བྱའོ། །དེ་ལྟར་ཡང་སྤྱོད་བསྡུས་ལས།
རིམ་པ་འདི་ཉིད་ཀྱིས་བཅོམ་ལྡན་འདས་དཔལ་ཤཱ་ཀྱ་ཐུབ་པ་ལ་དེ་བཞིན་གཤེགས་པ་
ཐམས་ཅད་ཀྱིས་སེ་གོལ་གྱི་སྒྲས་བསྐུལ་བར་གྱུར་པས་མི་གཡོ་བའི་ཏིང་ངེ་འཛིན་ལས་
བཞེངས་ཏེ། བྱང་ཆུབ་ཀྱི་ཤིང་དྲུང་ལ་བཞུགས་ནས་ནམ་ཕྱེད་ཀྱི་དུས་སུ་འོད་གསལ་
བ་མངོན་དུ་མཛད་དེ། སྒྱུ་མ་ལྟ་བུའི་ཏིང་ངེ་འཛིན་ལས་བཞེངས་ནས། གདུལ་བྱའི་
སྐྱེ་བོ་རྣམས་ལ་ཆོས་ཀྱི་འཁོར་ལོ་རབ་ཏུ་བསྐོར་བ་ཡིན་ནོ། །ཞེས་པ་དང༌། རིམ་པ་
གཉིས་པ་ལས་ཀྱང་། ཤཱ་ཀྱ་ཐུབ་པ་དེ་བཞིན་གཤེགས། །མངོན་པར་བྱང་ཆུབ་འདི་
བཞེད་ནས། །སྟོང་པ་ཆེན་པོས་སངས་རྒྱས་ཉིད། །འཐོབ་པར་བྱ་ཞེས་མངོན་པར་
དགོངས། །ནེ་རཉྫ་ནའི་ཆུ་འགྲམ་དུ། །མི་གཡོ་ཏིང་འཛིན་ལ་བཞུགས་ལ། །དེ་ཚེ་
རྒྱལ་བ་མཁའ་རྡོ་རྗེ། །ཏིལ་གྱི་གང་བུ་གང་བཞིན་བཞུགས། །རྒྱལ་བའི་སྲས་ལ་སེ་
གོལ་དང་། །དེ་ལ་དབྱངས་གཅིག་གིས་གསུངས་པ། །བསམ་གཏན་འདི་ནི་རྣམ་དག་
མིན། །འདིས་ནི་མཐར་ཐུག་མི་ཐོབ་སྟེ། །ནམ་མཁའི་ངོས་ལྟར་མཆོག་གྱུར་པ། །འོད་
གསལ་བ་ནི་དེ་དམིགས་ཤིག །འོད་གསལ་བ་ཡི་གནས་ཐོབ་ནས། །རབ་དགའི་གཟུགས་
སུ་སྐྱེ་བར་འགྱུར། །དེ་ཚེ་རབ་དགའ་རྡོ་རྗེའི་སྐུ། །ཀུན་གྱི་དབང་ཕྱུག་ཐོབ་པར་འགྱུར།།
འདི་ལྟར་སྒྲ་དེ་གསན་པ་དང་། །དེ་ནས་ཏིང་འཛིན་མི་གཡོ་བཏང་། །འདི་ལྟར་ནམ་
ཕྱེད་དུས་སུ་ནི། །རྒྱལ་བའི་སྲས་ཀྱིས་དེ་ཉིད་དམིགས། །ཞེས་གསུངས། དེ་ཡང་
འོད་གསལ་བའི་གནས་ཐོབ་ནས་ཞེས་པ་རྐང་པ་གཉིས་ཀྱིས་ཕར་ཕྱིན་ཐེག་པའི་བྱང་



254
གསང་འདུས་བསྐྱེད་རྫོགས། །
སེམས་སྲིད་པ་ཐ་མ་པ་དེས་དོན་གྱི་འོད་གསལ་ལས་སློབ་པའི་ཟུང་འཇུག་གི་སྐུར་བཞེངས་
ཚུལ་དང་། དེ་ཚེ་རབ་དགའ་ཞེས་པ་རྐང་པ་གཉིས་ཀྱིས་དེ་ལས་མི་སློབ་པའི་ཟུང་འཇུག་
གི་སྐུ་ཐོབ་ཚུལ་བསྟན་པར་བརྟག་གཉིས་ཊཱིཀར་གསུངས། དེ་ནི་རྗེ་ཉིད་ཀྱིའང་བཞེད་
པ་ཡིན་ཏེ། འབྲས་དུས་ཀྱི་གཟུགས་སྐུ་ཐོབ་པ་ལ་དེ་དང་རྣམ་པ་ཇི་ལྟ་བ་བཞིན་དུ་མཐུན་
པའི་ཐུན་མོང་མ་ཡིན་པའི་རྒྱུ་གཅིག་སློབ་ལམ་དུ་ངེས་པར་ཐོབ་དགོས་པའི་ཕྱིར་ཏེ།
འབྲས་དུས་ཀྱི་ཆོས་སྐུ་ཐོབ་པ་ལ་དེ་དང་རྣམ་པ་ཇི་ལྟ་བ་བཞིན་དུ་མཐུན་པའི་ཐུན་མོང་
མ་ཡིན་པའི་རྒྱུ་གཅིག་སློབ་ལམ་དུ་ངེས་པར་འཐོབ་དགོས་པ་ནི་གང་ཞིག །འདི་གཉིས་
དགོས་ན་དགོས་མཉམ་དང་མི་དགོས་ན་མི་དགོས་མཉམ་དུ་མཚུངས་པར་གསུངས་པའི་
ཕྱིར་རོ། །ཡང་ཀྱེ་རྡོ་རྗེ་ལས། འབར་བའི་ཕྲེང་བ་འཁྲུགས་པ་ཡི། །དཀྱིལ་འཁོར་
རབ་ཏུ་བཞེངས་ནས་ནི། །རྡོ་རྗེ་སྙིང་པོ་དབང་སྦྱིན་ཕྱིར། །ཐིག་ལེ་མཆོག་ཉིད། ཅེས་
གསུངས་པས་ཀྱང་ས་བཅུ་པའི་བྱང་སེམས་ལ་དངོས་ཀྱིརིག་མ་ལ་བརྟེན་ནས་དབང་
བསྐུར་བ་བསྟན་ནོ། །ལྔ་པ་ནི། རྒྱུད་ཕྱི་མར། རང་དབང་རིན་ཆེན་འགག་པ་ཡི།
གཟུང་བ་འཛིན་པ་ཡིན་པར་བཤད། །སེམས་ནི་འགོག་པའི་རྡོ་རྗེར་འགྱུར། །མཚན་
མ་ཉེར་འཛིན་འབྱུང་བར་འགྱུར། །མཚན་མའི་ཁམས་ནི་རྣམ་པ་ལྔར། །བྱང་ཆུབ་
རྡོ་རྗེས་གསུངས་པ་ཡིན། །སྨིག་རྒྱུ་འདྲ་བ་དང་པོ་སྟེ། །དུ་བ་ལྟ་བུ་གཉིས་པ་ཡིན། །མཁའ་
སྣང་འདྲ་བ་གསུམ་པ་ཡིན། །མེ་མར་ལྟར་འབར་བཞི་པ་འོ། །སྤྲིན་མེད་ནམ་མཁའ་
ལྟ་བུ་ནི། །རྟག་ཏུ་སྣང་བ་ལྔ་པ་འོ། །བརྟན་གྱུར་རྡོ་རྗེའི་ལམ་ནས་ནི། །ནམ་མཁའི་
ཁམས་སུ་སྤྲོ་བར་བྱ། །ཞེས་སྒྱུ་ལུས་པས་ཡུལ་དབང་རྣམ་ཤེས་གསུམ་བསམ་གཏན་
གཉིས་ཀྱིས་དག་པར་བྱས་པའི་གཟུང་བ་དོན་གྱི་འོད་གསལ་དེ་ཉིད། སྦྱོར་བ་ཡན་ལག་



༡55
གསང་འདུས་རྫོགས་རིམ།
དྲུག་གི་འཛིན་པའི་ཡན་ལག་ཏུ་གསུངས་སོ། །གཉིས་པ་དབྱེར་མེད་ཟུང་འཇུག་གི་རྫོགས་
རིམ་འཆད་པ་ལ་གཉིས། རིམ་ལྔ་དང་སྤྱོད་བསྡུས་ནས་གསུངས་པ་ལྟར་ཟུང་འཇུག་
གཏན་ལ་འབེབས་པ་དང༌། རྒྱུད་ཕྱི་མར་གསུངས་པའི་རྗེས་དྲན་དང་ཏིང་འཛིན་གྱི་
ཡན་ལག་བཤད་པའོ། །དང་པོ་ལ་གསུམ། དོན་གྱི་འོད་གསལ་ལས་ཟུང་འཇུག་གི་
སྐུར་བཞེངས་ཚུལ། བཞེངས་པའི་ཟུང་འཇུག་པས་མཉམ་རྗེས་ཀྱི་ཐུགས་མཛད་ཚུལ།
ས་དང་ལམ་གྱི་རྣམ་གཞག་བཤད་པའོ། །དང་པོ་ནི། རིམ་པ་བཞི་པའི་དོན་གྱི་འོད་
གསལ་ལས་ཟུང་འཇུག་གི་སྐུ་འགྲུབ་ན་དེ་ལས་ལངས་མ་ཐག་འགྲུབ་བམ་མི་འགྲུབ། དང་
པོ་ལྟར་ན་མི་འཐད་དེ། ལུགས་ལྡོག་ཏུ་བྱུང་བའི་སྟོང་པ་གསུམ་གྱི་རླུང་སེམས་ལས་
ཟུང་འཇུག་གི་སྐུ་འགྲུབ་པའི་ཕྱིར་ཏེ། མི་འགྲུབ་ན་སྤྱོད་བསྡུས་སོགས་ལས་ཟུང་འཇུག་
འགྲུབ་པའི་སྐབས་སུ་འོད་གསལ་ལས་ལུགས་ལྡོག་ཏུ་སྟོང་པ་གསུམ་འབྱུང་བར་གསུངས་
པ་དང་འགལ་བའི་ཕྱིར། གཉིས་པ་ལྟར་ན་ཡང་མི་འཐད་དེ། དེ་ལྟར་ན་ལུགས་ལྡོག་
གི་སྣང་བའི་རླུང་སེམས་ལས་སྒྲུབ་དགོས་པས་སྟོང་པ་གསུམ་ལས་སྒྲུབ་པར་གསུངས་
པའི་དགོངས་པ་མི་རྙེད་ཅིང་། སྤྱོད་བསྡུས་ལས་སྟོང་པ་བཞི་གཅིག་ཏུ་གྱུར་པ་ཞེས་
གསུངས་པ་ཡང་མི་འཐད་པར་འགྱུར་བ་དང་། འཆི་བ་འོད་གསལ་ལས་ལངས་མ་
ཐག་བར་དོ་འགྲུབ་པའི་སྦྱང་གཞིའི་རིམ་པ་དང་ཡང་འགལ་བར་འགྱུར་བའི་ཕྱིར། དེས་
ན་འོད་གསལ་ལས་ཟུང་འཇུག་གི་སྐུ་འགྲུབ་མཚམས་ཇི་ལྟར་ཡིན་བརྗོད་པར་གྱིས་ཤིག་
ཅེ་ན། འདི་ལ་ཁ་ཆེ་ལག་སྨི་དང་རྗེ་འགོས་ཀྱིས་དོན་གྱི་འོད་གསལ་ལུགས་ལྡོག་ཏུ་བྱུང་
བའི་སྣང་བའི་མཐར་ཟུང་འཇུག་གི་སྐུ་འགྲུབ་པའི་ཚུལ་བཤད་པ་ལྟར་རྗེ་ཉིད་ཀྱིས་ཀྱང་
༡༽ ལས་ ཆད་དམ་བརྟག་གོ།



256
-- ་་་ ་བ་
གསང་འདུས་བསྐྱེད་རྫོགས།
དང་པོར་སྔགས་རིམ་ཆེན་མོ་དང་དཀྱིལ་ཆོག་དང་རྣམ་གཞག་གི་ཊིཀྐ་རྣམས་སུ་ཚུལ་
དེ་བཀོད་མོད། ཕྱིས་རིམ་པ་ལྔ་གསལ་བའི་སྒྲོན་མེ་སོགས་བཀའ་སྩལ་བའི་ཚེ་དོན་གྱི་
འོད་གསལ་ལས་ལངས་མ་ཐག་ལུགས་ལྡོག་གི་ཉེར་ཐོབ་གྲུབ་པ་དང་དུས་མཉམ་དུ་ཟུང་
འཇུག་གི་སྐུ་འགྲུབ་པའི་ཚུལ་གསལ་བར་མཛད་པ་ཡིན་ཏེ། དེ་ཡང་རིམ་ལྔར། རང་
བཞིན་བཅས་འོད་དེ་དང་དེ། །རྣམ་ཤེས་རླུང་དང་ལྡན་པ་ཡི། །བདག་བྱིན་བརླབས་
པའི་རིམ་གྱིས་ཀྱང་། །སེམས་ཅན་དོན་དུ་ལན་འགའ་འགྱུར། །ཇི་ལྟར་དང་བའི་ཆུ་
ཀླུང་ལས། །ཉ་དག་མྱུར་དུ་ལྡང་བར་འགྱུར། །དེ་བཞིན་ཐམས་ཅད་སྟོང་གསལ་ལས།།
སྒྱུ་འཕྲུལ་དྲ་བ་འབྱུང་བར་བཤད། །ཅེས་ཆུ་ཀླུང་ཤིན་ཏུ་དང་བ་ལས་ཉ་གློ་བུར་དུ་འཕར་
བའི་དཔེ་དང་། སྤྱོད་བསྡུས་ལས་གཉིད་ལོག་པ་ལས་མྱུར་དུ་སད་པའི་དཔེ་དང་། སྟོང་
པ་བཞི་གཅིག་ཏུ་གྱུར་པར་གསུངས་པ་ཐམས་ཅད་སྟོང་པ་སྔ་མ་གསུམ་རིམ་གྱིས་ཐིམ་
པའི་ཐམས་ཅད་སྟོང་པ་དོན་གྱི་འོད་གསལ་ལས་ཆོས་གཞན་གྱིས་བར་མ་ཆོད་པར་ཟུང་
འཇུག་གི་སྐུ་འགྲུབ་པ་ལ་འགྲིག་གི །ལུགས་ལྡོག་གི་སྣང་བའི་མཐའ་ལ་མི་འགྲིག་པ་
དང་འཆི་བ་འོད་གསལ་ལས་ཉེར་ཐོབ་གྲུབ་པ་དང་མཉམ་དུ་བར་དོ་འགྲུབ་པའི་སྦྱང་
གཞིའི་རིམ་པ་དང་ཡང་ཤིན་ཏུ་མཐུན་པས་ལུགས་དེ་ཁོ་ན་འཐད་པར་གསུངས་སོ། །དེ་
ལྟ་ནའང་ཟུང་འཇུག་འགྲུབ་པའི་སྐབས་སུ་ལུགས་ལྡོག་ཏུ་སྟོང་པ་གསུམ་འབྱུང་བར་
གསུངས་པས་མི་གནོད་དེ། དེ་ནི་དེ་གསུམ་འབྱུང་བར་བསྟན་པ་ཙམ་ཡིན་གྱི་དེ་ལས་
སྐུ་དེ་བསྒྲུབ་པའི་ཕྱིར་དུ་གསུངས་པ་མིན་པས་སོ། །གལ་ཏེ་དོན་དམ་བདེན་པ་དོན་
གྱི་འོད་གསལ་དང་ཀུན་རྫོབ་བདེན་པ་དག་པའི་སྒྱུ་མའི་སྐུ་གཉིས་དངོས་པོ་གཅིག་པ་
ལ་ཟུང་འཇུག་ཏུ་འཇོག་པ་མ་ཡིན་ནམ། ཅིའི་ཕྱིར་རིམ་པ་བཞི་པའི་དོན་གྱི་འོད་གསལ་



257
གསང་འདུས་རྫོགས་རིམ།
ལས་ལངས་མ་ཐག་ཟུང་འཇུག་གི་སྐུ་ཇི་ལྟར་འགྲུབ་ཅེ་ན། འདི་ལ་རིམ་ལྔར་ཟུང་འཇུག་
ཉེར་གཅིག་བཤད་པའི། ཀུན་རྫོབ་དང་ནི་དོན་དམ་གྱི། །རྣམ་དབྱེ་སོ་སོར་ཤེས་ནས་
ནི༑ ༑གང་དུ་ཡང་དག་འདྲེས་གྱུར་པ། །ཟུང་དུ་འཇུག་པར་དེ་བཤད་དོ། །ཞེས་
གསུངས་པ་ལྟར་ཟུང་འཇུག་གི་གཙོ་བོ་འོད་གསལ་ལས་ལངས་མ་ཐག་མེད་ཀྱང་། འཁོར་
བ་དང་ནི་མྱ་ངན་འདས། །རྟོག་པ་གཉིས་པོ་སྤངས་པས་ན། །གང་དུ་དངོས་པོ་གཅིག་
གྱུར་པ། །ཟུང་དུ་འཇུག་ཅེས་དེ་ལ་བཤད། །ཅེས་གསུངས་པ་ལྟར་གྱི་དག་པ་སྒྱུ་མའི་
སྐུ་དང་། འཁོར་བའི་རྒྱུ་ཉོན་མོངས་ས་བོན་དང་བཅས་པ་ཟད་པར་སྤངས་པའི་སྤངས་
པ་གཉིས་ངོ་བོ་དབྱེར་མེད་པའི་ཟུང་འཇུག་ནི་དུས་དེར་ཡོད་དོ། །འོ་ན་དོན་གྱི་འོད་
གསལ་ལས་ལངས་མ་ཐག་ཟུང་འཇུག་འགྲུབ་པའི་དུས་སུ་འཁོར་བའི་རྒྱུ་ཉོན་མོངས་དང་
བཅས་པ་ཟད་པར་སྤངས་པ་འདི་གང་ལས་ཤེས་སྙམ་ན། དེ་ཡང་རིམ་པ་གསུམ་པའི་
སྒྱུ་ལུས་པ་དེ་ལས་ཉོན་གྱིས་འཁོར་བར་མི་སྐྱེ་ཡང་དེའི་དུས་སུ་ལས་ཉོན་གྱི་གཉེན་པོ་
རྫོགས་པར་མ་ཐོབ་པས། ཚེ་དེ་ལ་རིམ་པ་བཞི་པའི་དོན་གྱི་འོད་གསལ་མངོན་དུ་བྱེད་
དགོས་ཀྱི་དེ་མ་བྱས་ན་འཁོར་བར་ལྡོག་ཅེས་བརྟག་པ་མཐའ་བཟུང་གི་ཚུལ་གྱིས་བསྟན་
པར་བྱ་བ་ཡིན་ཏེ། དཔེར་ན་རྒྱལ་བུ་དོན་གྲུབ་རབ་ཏུ་མ་བྱུང་ན་འཁོར་ལོས་སྒྱུར་བའི་
རྒྱལ་པོར་འགྱུར་ཞེས་གསུངས་པ་བཞིན་ནོ། །དེ་ལྟར་ན་རིམ་པ་བཞི་པའི་དོན་གྱི་འོད་
གསལ་གྱིས་འཁོར་བའི་རྒྱུ་ཉོན་མོངས་པ་ས་བོན་དང་བཅས་པའི་དངོས་ཀྱི་གཉེན་པོ་བྱས་
པའི་རྒྱུ་མཚན་གྱིས་འོད་གསལ་ལས་ལངས་མ་ཐག་འཁོར་བའི་རྒྱུ་ཉོན་མོངས་པ་དང་
བཅས་པ་ཟད་པར་སྤངས་པ་འབྱུང་ཞིང་། དེ་ལ་ནི་ཐར་པའམ་གྲོལ་བ་ཞེས་བྱ་ལ། དེ་
དང་མཉམ་དུ་གྲུབ་པའི་ཟུང་འཇུག་པ་ནི་ཐར་པའམ་གྲོལ་བ་པོའི་གང་ཟག་ཡིན་ནོ།།



258
གསང་འདུས་བསྐྱེད་རྫོགས།
གཉིས་པ་ནི། རིམ་པ་བཞི་པའི་དོན་གྱི་འོད་གསལ་གྱི་བཞོན་པར་གྱུར་པའི་ཟག་མེད་
ཀྱི་རླུང་འོད་ཟེར་ལྔ་པས་ཉེར་ལེན་དང་། སེམས་ཀྱིས་ལྷན་ཅིག་བྱེད་རྐྱེན་བྱས་པ་ལ་
བརྟེན་ནས་མཚན་དཔེས་སྤྲས་པའི་དག་པ་སྒྱུ་མའི་སྐུ་རྣམ་སྨིན་གྱི་ཕུང་པོ་རྙིང་པ་ལ་གོ་
ས་ལོགས་སུ་དངོས་གནས་ལ་བྱེ་ནས་བཞེངས་པའི་སྤངས་པ་ཟུང་འཇུག་པ་དེས་ཆོས་
ཐམས་ཅད་སྟོང་པ་ཉིད་ཡིན་ནོ་སྙམ་དུ་བསྒོམ་པས་སྟོང་བཞི་དྲངས་ནས་སྟོང་པ་སྔ་མ་
གསུམ་ཕྱི་མ་ལ་ཐིམ་པའི་འོད་གསལ་གྱི་དུས་སུ་ཟུང་འཇུག་གི་གཙོ་བོ་ཞེས་པའམ་རྟོགས་
པ་ཟུང་འཇུག་འཐོབ་བོ། །དེ་ལས་ལངས་པའི་རྗེས་ཐོབ་ཀྱི་དུས་སུ་རྣམ་སྨིན་གྱི་ཕུང་
པོ་རྙིང་པ་ལ་ཞུགས་པའི་སྤྲུལ་སྐུ་འཛིན་པ་ཡིན་ཏེ། སྒྲོན་གསལ་ལས། ཡོངས་སུ་དག་
པའི་ལྷའི་སྐུ་ཕུང་པོའི་ཟ་མ་ཏོག་གི་ནང་ན་གནས་པར་གསུངས་ཤིང་། ཀླུ་བྱང་གིས་
ཀྱང་། ཡང་དག་མགོན་པོས་དེ་ཉིད་ནི། །འབད་པས་སྦས་ནས་ཕུང་པོ་ཡི། །རིན་
ཆེན་ཟ་མ་ཏོག་ཏུ་བཞག །ཅེས་གསུངས་པའི་ཕྱིར་རོ། །འདི་ལེགས་པར་ཤེས་ན་སེམས་
དཔའ་གསུམ་བརྩེགས་བསྒོམ་པའི་ངེས་དོན་ལ་ངེས་པ་ཆེན་པོ་རྙེད་པ་དང་། ཟུང་འཇུག་
པས་ལུས་སྔ་མའི་སྟེང་ནས་སྤྱོད་པ་བྱེད་པ་དང༌། རྩ་བའི་རླུང་བཞི་ལ་རྡོར་བཟླས་བྱས་
པའི་སྒོ་ནས་ཞི་རྒྱས་དབང་དྲག་གི་ལས་སྒྲུབ་པ་དང་། ཡན་ལག་གི་རླུང་ལྔ་ལ་རྡོར་བཟླས་
བྱས་པའི་སྒོ་ནས་མངོན་ཤེས་ལྔ་གོང་འཕེལ་དུ་བྱེད་པ་སོགས་ལ་དོགས་པ་ཆོད་པར་འགྱུར་
རོ༑ ༑དེ་ལྟ་བུའི་ཟུང་འཇུག་ཐོབ་ནས་རང་གིས་སྔར་སློབ་མ་མྱོང་བའི་ལམ་ལ་གསར་
དུ་སློབ་ཏུ་མེད་པར་གསུངས་མོད་ཀྱང་བསླབས་ཟིན་གོམས་པར་མི་བྱེད་པ་ནི་མ་ཡིན་
ཏེ༑ རིམ་ལྔ་ལས། ཟུང་འཇུག་གོ་འཕང་ལ་གནས་པའི། །སློབ་བཞིན་པ་ཡི་རྣལ་
འབྱོར་ཆེ། །ཟུང་དུ་འཇུག་པ་བསྒོམས་གྱུར་པས། །སྤྱོད་པའང་དེ་དང་གཉིས་སུ་མེད།།



259
གསང་འདུས་རྫོགས་རིམ།
ཅེས་ཟུང་འཇུག་བསྒོམ་པ་དང་། དེ་ལ་གནས་ནས་སྤྱོད་པ་བྱེད་པར་གསུངས་ཤིང་།
ཀླུ་བྱང་གིས་ཀྱང་། དེ་ཕྱིར་བླ་མའི་ཞབས་ཀྱི་ནི། །དྲིན་གྱིས་འབད་པས་རྟོགས་བྱ་
སྟེ། །དེ་ཉིད་ཀྱིས་ཡིད་གསལ་གྱུར་པ། །དེ་ནས་སྤྱོད་པ་རབ་ཏུ་བྱ། །ཞེས་གསུངས།
ཟུང་འཇུག་པའི་མཚན་གྱི་རྣམ་གྲངས་ནི། སྒྱུ་འཕྲུལ་དྲ་བའི་མངོན་སངས་རྒྱས་པ་དང་།
འཁོར་བའི་རྒྱ་མཚོའི་ཕ་རོལ་ཏུ་སོན་པ་དང་། བྱ་བ་བྱས་པའི་རྣལ་འབྱོར་པ་ཆེན་པོ་
དང་། བདེན་པ་གཉིས་ཀྱི་ཚུལ་ལ་གནས་པ་རྣམས་སོ། །གསུམ་པ་ལ་གཉིས། དོད་
ཐུབ་ཀྱི་སྒོ་ནས་བཤད་པ་དང་། ངོ་བོའི་སྒོ་ནས་བཤད་པའོ། །དང་པོ་ནི། རྡོ་རྗེ་འཕྲེང་
བར། བུམ་དབང་བཅུ་གཅིག་དང་དབང་གོང་མ་གསུམ་སྟེ་བཅུ་བཞིའི་དབང་བསྐུར་
རེ་རེའོ་ཞེས་གྲངས་ཙམ་གསུངས། དགོངས་པ་ལུང་སྟོན་དུ། སངས་རྒྱས་རྣམས་ཀྱིས་
གང་བསྟན་པ། །སར་གྱུར་དེ་ནི་བཅུ་གསུམ་པ། །ཞེས་གསུངས་པ་ལྟར་ན་བསྐྱེད་རིམ་
ས་བརྒྱད་པའི་སྟོད་དང་། ངག་དབེན་ས་བརྒྱད་པའི་སྨད་དང་དགུ་པའི་སྟོད་དང་། སེམས་
དབེན་ས་དགུ་པའི་སྨད་དང་ས་བཅུ་པ་གཉིས་དང་། སྒྱུ་ལུས་ས་བཅུ་གཅིག་པ་དང་།
འོད་གསལ་ས་བཅུ་གཉིས་པར་འཇོག་ཅིང་དེ་ཉིད་མོས་སྤྱོད་ནས་བགྲངས་ན་ས་བཅུ་
གསུམ་པའོ། །ཡང་མངོན་བརྗོད་བླ་མ་ལས། དཔེ་མེད་པ་དང་ཡེ་ཤེས་ལྡན། །རྡོ་
རྗེའི་ས་སྟེ་བཅུ་གསུམ་པ། །ཞེས་པའི་དོན་ཨ་བྷུས་ཕར་ཕྱིན་ནས་བཤད་པའི་ས་བཅུ་
པ་ལ་ས་བཅུ་པ་ཙམ་དང་། ཁྱད་པར་གྱི་ལམ་དང་། བར་ཆད་མེད་པའི་ལམ་དང་
གསུམ་ཡོད་པའི་ས་བཅུ་པ་ནི་ས་བཅུ་པ་ཙམ་དང་། ཁྱད་པར་གྱི་ལམ་ནི་དཔེ་མེད་དང་།
བར་ཆད་མེད་པའི་ལམ་ནི་ཡེ་ཤེས་ལྡན་དང་། ཀུན་ཏུ་འོད་ནི་རྡོ་རྗེའི་ས་སྟེ་དེ་ལྟ་བུའི་
ས་བཅུ་གསུམ་པ་ནི་དགོངས་པ་ལུང་སྟོན་ནས་བཤད་པའི་ས་བཅུ་གསུམ་པ་ཐམས་ཅད་



གསང་འདུས་བསྐྱེད་རྫོགས། 260
སྟོང་པ་འོད་གསལ་དུ་བཞེད་ལ། འདི་ལྟར་ན་ཟུང་འཇུག་ས་བཅུ་བཞི་པར་བྱེད་དགོས་
སོ༑ ༑དེ་ལྟར་ན་སྔགས་ཕྱོགས་ནས་གསུངས་པའི་ས་ཡི་གྲངས་ཕར་ཕྱིན་ཐེག་པ་ལས་
མང་ཡང་བཅུ་གཅིག་པ་ཀུན་ཏུ་འོད་ལས་གོང་མའི་ས་འདོད་པ་ནི་མིན་ནོ། །རྒྱུ་མཚན་
དེས་ན་སྒྱུ་ལུས་འོད་གསལ་སློབ་པའི་ཟུང་འཇུག་གསུམ་ག་ས་བཅུ་པ་ལ་འཇོག་པ་དང་།
དེའི་ནང་ནས་ཕྱི་མ་གཉིས་ས་བཅུ་པའི་སྨད་ལ་འཇོག་པར་ཕར་ཕྱིན་ཐེག་པའི་ས་བཅུ་
པ་བ་ལ་སྔགས་བླ་མེད་ཀྱི་ལམ་བསྣན་ལུགས་སྔར་བཤད་པས་ཤེས་ཤིང་། མི་སློབ་
པའི་ཟུང་འཇུག་བཅུ་གཅིག་པ་ཀུན་ཏུ་འོད་ལ་འཇོག་པར་ཡང་ཤེས་སོ། །དེ་རྣམས་ཀྱི་
རྒྱུ་མཚན་ནི། བསྐྱེད་རིམ་ས་བརྒྱད་པར་འཇོག་སྟེ། དེ་མཐར་ཕྱིན་པ་ན་ཐ་མལ་དུ་
རྣམ་པར་མི་རྟོག་པའི་ཏིང་ངེ་འཛིན་བརྟན་པོ་ལ་དབང་བསྒྱུར་ནུས་ཤིང་། སྣོད་བཅུད་
ཐམས་ཅད་གཞལ་ཡས་ཁང་དང་ལྟར་སྣང་བའི་ཡོངས་སུ་དག་པ་ཐོབ་པ་དེ་ས་བརྒྱད་
པར་ཞིང་དག་སྦྱོར་བ་ཐོབ་པ་དང་ཆོས་མཐུན་པའི་ཕྱིར། ལུས་དབེན་དང་ངག་དབེན་
གཉིས་ས་དགུ་པར་འཇོག་སྟེ། ངག་དབེན་གྱི་སྐབས་སུ་མི་སྐྱེ་བའི་ཆོས་ལ་བཟོད་པ་
ཅི་རིགས་པ་ཐོབ་ཅིང་། ངག་གི་རྩ་བ་རླུང་དག་པར་བྱས་ནས་དེ་ལ་དབང་ཐོབ་པ་ནི།
ས་དགུ་པར་ཆོས་སྟོན་པའི་ངག་རྣམ་པར་དག་པའི་ཡེ་ཤེས་ལ་དབང་བ་དང་ཆོས་མཐུན་
པའི་ཕྱིར། སེམས་དབེན་ས་བཅུ་པར་འཇོག་སྟེ། སེམས་དབེན་གྱི་སྐབས་སུ་ཐ་མལ་
བའི་ལུས་ཀྱི་རྒྱུར་གྱུར་པའི་ཤིན་ཏུ་ཕྲ་བའི་རླུང་སེམས་ལོངས་སྐུའི་རྒྱུར་འགྱུར་བ་ནི། ས་
བཅུ་པར་ལས་ལ་དབང་བ་ཐོབ་པས་དམན་པའི་ལུས་ཀྱི་རྒྱུར་གྱུར་པའི་ལས་ཀྱི་བག་ཆགས་
ངན་པ་རྣམས་ལུས་ཕུན་སུམ་ཚོགས་པའི་རྒྱུར་འགྱུར་བ་དང་ཆོས་མཐུན་པའི་ཕྱིར། སྒྱུ་
ལུས་ས་བཅུ་པར་འཇོག་སྟེ། སྒྱུ་ལུས་ཀྱི་སྐབས་སུ་སངས་རྒྱས་རྣམས་ཀྱིས་འོད་ཟེར་



261
，
，
-
-- -
--
-
-
-
གསང་འདུས་རྫོགས་རིམ།
ཆེན་པོའི་དབང་བསྐུར་བ་ཐོབ་པ་ནི། ས་བཅུ་པར་དབང་བསྐུར་དེ་ཐོབ་པ་དང་ཆོས་
མཐུན་པའི་ཕྱིར། དོན་གྱི་འོད་གསལ་ས་བཅུ་པར་འཇོག་སྟེ། དོན་གྱི་འོད་གསལ་གྱི་
ཡེ་ཤེས་ཤེས་སྒྲིབ་སྦྱོང་བ་ལ་ནུས་པ་མཐུ་ཆེན་དུ་སོང་བའི་ལམ་གྱི་ནུས་པ་རྫོགས་པ་ནི།
ས་བཅུ་པར་སྟོང་ཉིད་རྟོགས་པའི་ཡེ་ཤེས་ཤེས་སྒྲིབ་སྦྱོང་བ་ལ་ནུས་པ་མཐུ་ཆེན་དུ་འགྲོ་
བའི་རྒྱུ་བསོད་ནམས་ཀྱི་ཚོགས་རྫོགས་པ་དང་ཆོས་མཐུན་པའི་ཕྱིར། སློབ་པའི་ཟུང་
འཇུག་ས་བཅུ་པར་འཇོག་སྟེ། ཟུང་འཇུག་ཐོབ་ནས་ལམ་གསར་པ་ལ་བསླབ་ཏུ་མེད་
པ་ནི། ས་བཅུ་པར་ཕར་ཕྱིན་ཐེག་པ་རང་གི་ལམ་ལ་གསར་དུ་བསླབ་ཏུ་མེད་པ་དང་
ཆོས་མཐུན་པའི་ཕྱིར། གཉིས་པ་ནི། ལམ་ཐུན་མོང་བ་ནས་བཟུང་སྟེ་བསྒོམས་སྟོབས་
ཀྱིས་རླུང་དྷུ་ཏིར་བཙུད་པ་ཐིམ་པ་ལས་སྟོང་བཞི་དངོས་སུ་འདྲེན་མི་ནུས་པ་དེ་སྲིད་དུ་
ཚོགས་ལམ་དང་། དེ་ནུས་པ་ནས་རིམ་པ་གསུམ་པའི་སྒྱུ་ལུས་ཚུན་ཆོད་སྦྱོར་ལམ་དང་།
དོན་གྱི་འོད་གསལ་ནས་ཟུང་འཇུག་མ་ཐོབ་བར་མཐོང་ལམ་ས་རབ་ཏུ་དགའ་བ་དང་།
སློབ་པའི་ཟུང་འཇུག་ནས་མི་སློབ་པའི་ཟུང་འཇུག་མ་ཐོབ་པའི་བར་སྒོམ་ལམ་དང་། དེ་
ལ་ཡང་རང་གི་ངོས་སྐལ་གྱི་སྤང་བྱར་གྱུར་པའི་ཤེས་སྒྲིབ་ཀྱི་དངོས་གཉེན་བྱེད་པའི་
ཆ་ནས་སྒོམ་ལམ་ས་དགུ་ཡོད་དོ། །གཉིས་པ་ནི། རྒྱུད་ཕྱི་མ་ལས། རྗེས་དྲན་གང་
ཞིག་རྣམ་བསྒོམ་པ། །དེ་དང་འདྲ་བར་སྤྲོ་བར་བྱ། །རྗེས་སུ་དྲན་པ་ཞེས་བཤད་དེ།།
སོ་སོར་སྣང་བ་དེ་ལས་སྐྱེ། །ཐབས་དང་ཤེས་རབ་སྙོམས་འཇུག་པས། །དངོས་པོ་
ཐམས་ཅད་མདོར་བསྡུས་པ། །གོང་བུའི་ཚུལ་གྱིས་བསྡུས་ནས་ནི། །དབུས་སུ་གཟུགས་
ནི་རྣམ་པར་བསྒོམ། །ཡུད་ཀྱིས་ཡེ་ཤེས་རྫོགས་བྱེད་པ། །ཏིང་ངེ་འཛིན་ཞེས་བཏགས་
པ་ཡིན། །ཞེས་རིམ་པ་བཞི་པའི་དོན་གྱི་འོད་གསལ་ལས་ལུགས་ལྡོག་ཏུ་བྱུང་བའི་ཉེར་



གསང་འདུས་བསྐྱེད་རྫོགས། 262
ཐོབ་ནས་སྨིག་རྒྱུའི་བར་རྗེས་དྲན་དང་། དག་པ་སྒྱུ་མའི་སྐུ་ཏིང་ངེ་འཛིན་གྱི་ཡན་ལག་
ཏུ་གསུངས་སོ། །གསུམ་པ་འབྲས་བུ་མངོན་དུ་བྱེད་ཚུལ་ནི། རིམ་ལྔའི་དམར་འཁྲིད་
གསན་པ་ལས་ཤེས་པར་བྱའོ། །འདིར་སྨྲས་པ། རྡོ་རྗེ་འཆང་དབང་དུས་ཀྱི་ཐ་མ་འདིར།།
ངུར་སྨྲིག་འཛིན་པའི་ཟློས་གར་ལྷུར་བླངས་ནས། །གསུང་གི་གནང་བ་སྩལ་བའི་ཡང་
རྩེ་ནི། །ངོ་སྤྲོད་རིམ་ལྔ་གསལ་སྒྲོན་ཞེས་སུ་གྲགས། །དེ་དོན་འགྲེལ་བའི་མཁས་པའི་
ལུགས་བཟང་གིས། །གངས་ཅན་འཛིན་མའི་ཁྱོན་ཀུན་འཁྲིགས་མོད་ཀྱང་། །ཡོངས་
རྫོགས་གསལ་བར་འཆད་པའི་ལེགས་བཤད་གང་། །རྗེ་བཙུན་ཀུན་དགའི་བཤད་སྲོལ་
འདི་ན་མཐོང༌། །གང་དེའི་ཐུགས་ཀྱི་ཆུ་གཏེར་ལས་འཁྲུངས་ཤིང་། །དངོས་གྲུབ་
གཉིས་ཀྱི་འདོད་དགུ་སྟེར་བྱེད་པ། །འདི་ལྟའི་ལེགས་བཤད་ཡིད་བཞིན་ནོར་བུ་མཆོག།
དེ་ནི་རྩོམ་པའི་རྒྱལ་མཚན་རྩེར་བཀོད་དོ། །སྔོན་ནས་སྤྱད་པའི་རྣམ་དཀར་ལས་འཕྲོ་
ཅན། །རྣམ་དཔྱོད་ཡངས་ཤིང་དམ་པའི་མགོན་ལ་གུས། །ཚུལ་ཁྲིམས་ཡོངས་སུ་དག་
པའི་མཁས་རྣམས་ཀྱིས། ཐོས་བསམ་སྒོམ་པས་བྱི་དོར་བྱ་བར་རིགས། །མཁས་པའི་
དབང་པོའི་ཞབས་རྡུལ་མ་བསྟེན་ཅིང་། །རྩ་བཤད་རྒྱུད་ལ་ལེགས་པར་མ་སྦྱངས་པར།།
རང་གར་ཐོམ་འགྲོས་བྱེད་པའི་བཤེས་གཉེན་རྣམས། །ཕྱོགས་འདིར་མི་སྨྲའི་བརྟུལ་
ཞུགས་བཟུང་ན་མཛེས། །ཁོ་བོས་ཐོག་མར་ལུགས་འདིར་ཞིབ་ཏུ་སྦྱངས། །བར་དུ་
སྐལ་བཟང་གདུལ་བྱའི་ཚོགས་ལ་བཤད། །ཐ་མར་སྤེལ་ལེགས་རྩོམ་པའི་སྦྱོར་བ་བྱས།།
ལེགས་བཤད་འགྲན་ཟླ་བྲལ་ལོ་ཤེས་པར་གྱིས། །འདི་ལས་བྱུང་བའི་རབ་དཀར་དགེ་
བའི་ཚོགས། །ཡིད་བཞིན་ནོར་འདྲ་གང་ཞིག་བསགས་པ་དེས། །རིང་ནས་དྲིན་གྱིས་
བསྐྱངས་པའི་འགྲོ་བ་རྣམས། །ཟབ་མོའི་ལམ་འདི་མྱུར་དུ་མཐར་ཕྱིན་ཤོག །བདག་



263
གསང་འདུས་རྫོགས་རིམ།
ཀྱང་ལམ་བཟང་འདི་ལ་བརྟེན་ནས་ནི། །འཁོར་བར་མི་གནས་ཞི་བའི་བདེ་ཐོབ་ཅིང༌།།
དེང་སང་དུས་ན་རྒྱལ་བའི་བསྟན་པ་འདི། །རྫོགས་ལྡན་དུས་བཞིན་ལེགས་པར་གསལ་
གྱུར་ཅིག །དེ་ལྟར་སྒྲུབ་ལ་ཐོགས་མེད་སྟོབས་ལྡན་པ། །མྱུར་མཛད་མགོན་པོ་མ་ཧ་
ཀ་ལ་དང་། །ཆོས་ཀྱི་རྒྱལ་པོ་གཤིན་རྗེ་ཆེན་པོ་ཡིས། །མ་གཡེལ་མ་གཡེལ་རྟག་ཏུ་
གྲོགས་མཛོད་ཅིག །
ཅེས་དཔལ་གསང་བ་འདུས་པའི་རིམ་པ་གཉིས་པ་ལ་བསླབ་པའི་ཚུལ་རྣམ་པར་
བཤད་པ་འདི་ནི་གསུང་བགྲོས་རྙིང་པ་གཞིར་བཞག་པ་ལ། ཅུང་ཟད་ཁ་འགེངས་དགོས་
པ་རྣམས་རིམ་ལྔ་གསལ་སྒྲོན་གྱི་གསུང་གིས་བརྒྱན་པར་བྱས་ནས། མངའ་རིས་སྟོད་
ཀྱི་མང་དུ་ཐོས་པའི་དགེ་སློང་གྲགས་པ་བསམ་འགྲུབ་ཅེས་བྱ་བས་བསྐུལ་བའི་ངོར།
ཤཱཀྱའི་དགེ་སློང་རྡོ་རྗེ་འཛིན་པ་བསོད་ནམས་གྲགས་པའི་དཔལ་གྱིས་དབེན་གནས་ལྷ་
རྩེ་དགོན་གསར་དུ་སྦྱར་བ་དགེ་ལེགས་འཕེལ།། །།



_265
རྒྱུད་སྡེ་སྤྱི་རྣམ།
ཡ་
རྒྱུད་སྡེ་སྤྱིའི་རྣམ་པར་བཞག་པ་སྐལ་བཟང་གི་ཡིད་འཕྲོག་
ཅེས་བྱ་བ་བཞུགས་སོ།།
དུས་གསུམ་སངས་རྒྱས་ཐམས་ཅད་ཀྱི་ངོ་བོ་རྗེ་རིན་པོ་ཆེ་ཐམས་ཅད་མཁྱེན་
པ་ཡབ་སྲས་བརྒྱུད་པ་དང་བཅས་པ་ལ་གུས་པས་ཕྱག་འཚལ་ཞིང་སྐྱབས་སུ་འཆིའོ། །དེ་
ལ་འདིར་རྒྱུད་སྡེ་སྤྱིའི་རྣམ་པར་བཞག་པ་འཆད་པ་ལ་གཉིས། སྔོན་དུ་བསྟན་པ་སྤྱིའི་
རྣམ་པར་བཞག་པ་དང་། འདུས་པ་བྱེ་བྲག་ཏུ་བཤད་པའོ། །དང་པོ་ལ་བཞི། སྟོན་
པ་མངོན་པར་རྫོགས་པར་འཚང་རྒྱ་ཚུལ་དང་། སངས་རྒྱས་ནས་ཆོས་ཀྱི་འཁོར་ལོ་
བསྐོར་ཚུལ་དང་། དེ་ལྟ་བུའི་རྒྱལ་བའི་བསྟན་པ་ཁོ་ན་ཐར་འདོད་ཀྱི་འཇུག་ངོགས་སུ་
བསྟན་པ་དང་། དེ་ལ་འཇུག་པའི་རིམ་པ་མི་འདྲ་བའི་སྒོ་བསྟན་པའོ། །དང་པོ་ལ་
གཉིས། ཉན་ཐོས་པའི་ལུགས། ཐེག་ཆེན་པའི་ལུགས་སོ། །དང་པོ་ནི། མཛོད་ལས།
རྣམ་གཟིགས་མར་མེ་རིན་ཆེན་གཙུག །གྲངས་མེད་གསུམ་གྱི་ཐ་མར་བྱུང་། །དང་
པོ་ཤཱ་ཀྱ་ཐུབ་པ་ཡིན། །ཞེས་གསུངས་པ་ལྟར། རང་རེའི་སྟོན་པ་འདིས་དང་པོར་ཤུ་
ཀྱི་ཐུབ་པ་ཆེན་པོའི་དྲུང་དུ་སེམས་བསྐྱེད་དེ། བར་དུ་སངས་རྒྱས་རིན་ཆེན་གཙུག་ཏོར་
ཅན་འཇིག་རྟེན་དུ་བྱོན་པའི་བར་གྱིས་གྲངས་མེད་དང་པོ་དང་། མར་མེ་མཛད་འཇིག་
རྟེན་དུ་བྱོན་པའི་བར་གྱིས་གྲོངས་མེད་གཉིས་པ་དང་། རྣམ་གཟིགས་འཇིག་རྟེན་དུ་
བྱོན་པའི་བར་གྱིས་གྲངས་མེད་གསུམ་པ་རྫོགས་ཏེ་ཚོགས་བསགས། མཐར་ཟས་གཙང་
གི་སྲས་དོན་གྲུབ་ཏུ་འཁྲུངས་ནས་དགུང་ལོ་སུམ་བཅུ་རྩ་ལྔ་པ། དཔྱིད་ཟླ་ཐ་ཆུང་སྐར་



266
གསང་འདུས་བསྐྱེད་རྫོགས། །
མ་ས་གའི་ཉ་བའི་ཚེས་བཅོ་ལྔའི་སྲོད་ལ་བདུད་བཏུལ། གུང་ལ་མཉམ་པར་བཞག་པའི་
ཚེ་སྦྱོར་ལམ། མཐོང་ལམ། སྒོམ་ལམ་རྣམས་མངོན་དུ་བྱས་ཏེ། ཐོ་རངས་མངོན་
པར་རྫོགས་པར་སངས་རྒྱས་ཤིང་། དེ་ཡང་བདུད་བཏུལ་བ་ཡན་བྱང་སེམས་སོ་སྐྱེའི་
མཛད་པར་འདོད། དེ་ནས་དགུང་ལོ་བརྒྱད་བཅུ་པ་ལ་མྱ་ངན་ལས་འདས་ཏེ། མར་
མེ་ཤི་བ་བཞིན་དུ་རིག་པ་རྒྱུན་ཆད་པར་འདོད་དོ། །གཉིས་པ་ཐེག་ཆེན་གྱི་ལུགས་ལ་
ཕར་ཕྱིན་དང་སྔགས་ཀྱི་ལུགས་གཉིས་ལས། དང་པོ་ནི། ཚོགས་སྦྱོར་དང་ས་དང་
པོའི་སྐབས་སུ་གྲངས་མེད་དང་པོ་དང་། མ་དག་ས་དྲུག་གི་སྐབས་སུ་གཉིས་པ་དང་།
དག་པ་ས་གསུམ་གྱི་སྐབས་སུ་གསུམ་པ་རྫོགས་ཏེ། སྲིད་པ་ཐ་མ་པའི་ཚེ་འོག་མིན་སྟུག་
པོ་བཀོད་པར་ཕྱོགས་བཅུའི་སངས་རྒྱས་ཐམས་ཅད་ཀྱིས་འོད་ཟེར་ཆེན་པོའི་དབང་བསྐུར།
རྡོ་རྗེ་ལྟ་བུའི་ཏིང་ངེ་འཛིན་མངོན་དུ་བྱས་པའི་སྐད་ཅིག་གཉིས་པ་ལ་ཆོས་སྐུ་དང་ལོངས་
སྐུ་བརྙེས་ཏེ་མངོན་པར་རྫོགས་པར་སངས་རྒྱས་སོ། །དེ་ལྟ་བུའི་ལོངས་སྐུ་དེ་ངེས་པ་
ལྔ་ལྡན་གྱི་གཟུགས་སྐུ་མཐར་ཐུག་ཡིན་ཞིང་། དེ་འོག་མིན་དུ་བཞུགས་ནས་སྤྲུལ་པའི་
སྐུས་འཛམ་བུའི་གླིང་དུ་མཛད་པ་བཅུ་གཉིས་ཀྱི་ཚུལ་སྟོན་པ་ནི། རྒྱུད་བླ་མ་ལས། ཐུགས་
རྗེ་ཆེན་པོས་འཇིག་རྟེན་མཁྱེན། །འཇིག་རྟེན་ཀུན་ལ་གཟིགས་ནས་ནི། །ཆོས་ཀྱི་སྐུ་
ལས་མ་གཡོས་པར། །སྤྲུལ་པའི་རང་བཞིན་སྣ་ཚོགས་ཀྱིས། །སྐྱེ་བ་མངོན་པར་སྐྱེ་
བ་དང་། །དགའ་ལྡན་གནས་ནས་འཕོ་བ་དང་། །ལྷུམས་སུ་འཇུག་དང་བལྟམས་པ་
དང་། །བཟོ་ཡི་གནས་ལ་མཁས་པ་དང༌། །བཙུན་མོའི་འཁོར་གྱིས་རོལ་བ་དང་། །ངེས་
འབྱུང་དཀའ་བ་སྤྱོད་པ་དང་། །བྱང་ཆུབ་སྙིང་པོར་གཤེགས་པ་དང་། །བདུད་སྡེ་
འཇོམས་དང་རྫོགས་པར་ནི། །བྱང་ཆུབ་ཆོས་ཀྱི་འཁོར་ལོ་དང་། །མྱ་ངན་འདས་



267
རྒྱུད་སྡེ་སྤྱི་རྣམ།
པར་གཤེགས་མཛད་རྣམས། །ཡོངས་སུ་མ་དག་ཞིང་རྣམས་སུ། །སྲིད་པ་ཇི་སྲིད་
གནས་པར་སྟོན། །ཞེས་གསུངས་པ་ལྟར་རོ། །གཉིས་པ་སྔགས་ཀྱི་ལུགས་ལ། བྱ་
སྤྱོད་གཉིས་ལ། ཕ་རོལ་ཏུ་ཕྱིན་པའི་ལུགས་ཀྱི་འཚང་རྒྱ་ཚུལ་ལས་ལོགས་པ་མེད་ཅིང་།
ཡོ་ག་དང་བླ་མེད་ཀྱི་ལུགས་གཉིས་ལས། དང་པོ་ནི་རྩ་རྒྱུད་དེ་ཉིད་བསྡུས་པ་དང་། བཤད་
རྒྱུད་རྡོ་རྗེ་རྩེ་མོར་གསུངས་ལ། དེ་དག་གི་འགྲེལ་མཛད་ཚིག་ལ་མཁས་པ་ཤཱ་ཀྱ་བཤེས་
གཉེན། དོན་ལ་མཁས་པ་སངས་རྒྱས་གསང་བ། ཚིག་དོན་གཉིས་ཀ་ལ་མཁས་པ་
ཀུན་དགའ་སྙིང་པོ་སྟེ། ཡོ་ག་ལ་མཁས་པའི་མི་གསུམ་ལས། དང་པོ་གཉིས་ཀྱི་ལུགས་
ལ༑ རང་རེའི་སྟོན་པ་འདི་ཟས་གཙང་གི་སྲས་སུ་འཁྲུངས་ནས། ཆུ་བོ་ནེ་རཉྫ་ནའི་
འགྲམ་དུ་དཀའ་བ་སྤྱད་པའི་བར་བྱང་སེམས་སོ་སྐྱེ་མཚན་ཉིད་པར་འདོད་ལ། དེར་
དཀའ་བ་ལོ་དྲུག་ཏུ་སྤྱོད་པ་ན་བསམ་གཏན་བཞི་པ་ཆེན་པོའི་ཆེན་པོ་ཞེས་ཀྱང་བྱ། རབ་
མཐའི་བསམ་གཏན་ཞེས་ཀྱང་བྱ། མི་གཡོ་བའི་ཏིང་ངེ་འཛིན་ཞེས་ཀྱང་བྱ། མཁའ་
ཁྱབ་ཀྱི་ཏིང་ངེ་འཛིན་ཞེས་བྱ་བ་ལ་སྙོམས་པར་ཞུགས་སོ། །དེའི་ཚེ་ཕྱོགས་བཅུའི་སངས་
རྒྱས་ཀྱིས་སེ་གོལ་གྱི་སྒྲས་ཏིང་ངེ་འཛིན་དེ་ལས་བསླངས་ཏེ། ཁྱོད་ཀྱིས་ཏིང་ངེ་འཛིན་
འདི་ཙམ་གྱིས་འཚང་རྒྱ་མི་ནུས་སོ། །ཞེས་གསུངས་པ་ལ། འོན་ཇི་ལྟར་བགྱི་གསོལ་
བས། འོག་མིན་དུ་ཁྲིད་དེ་རྣམ་སྨིན་གྱི་ལུས་དེ་ཆུ་བོ་ནེ་རཉྫ་ནའི་འགྲམ་དེ་ཉིད་དུ་བཞག་
ནས། བྱང་ཆུབ་སེམས་དཔའ་དོན་ཐམས་ཅད་གྲུབ་པའི་ཡེ་ཤེས་ཀྱི་ལུས་དེས་འོག་མིན་
དུ་བྱོན་པ་ལ། ཕྱོགས་བཅུའི་སངས་རྒྱས་ཀྱིས་ཅོད་པཎ་གྱི་དབང་བསྐུར་ནས། དེའི་
རྗེས་ལ་མངོན་བྱང་ལྔ་རིམ་ཅན་དུ་བསྒོམ་དུ་བཅུག་སྟེ། མངོན་བྱང་ལྔ་རྫོགས་པའི་
མཐར་ལོངས་སྐུ་རྣམ་པར་སྣང་མཛད་ཆེན་པོར་སངས་རྒྱས་སོ། །སངས་རྒྱས་ནས་



གསང་འདུས་བསྐྱེད་རྫོགས། །
268
ཆོ་འཕྲུལ་རྣམ་པ་བཞི་མཛད་དེ། རི་རབ་ཀྱི་རྩེ་མོར་བྱོན་ནས་ཡོ་གའི་རྒྱུད་གསུངས།
དེ་ནས་མི་ཡུལ་དུ་བྱོན་ནས་ཆུ་བོ་ནེ་རཉྫ་ནའི་འགྲམ་དུ་རྣམ་སྨིན་གྱི་ལུས་དེ་ལ་སླར་ཞུགས་
བཞེངས་ནས་བདུད་བཏུལ་བ་དང་། སངས་རྒྱས་པ་ལ་སོགས་པའི་ཚུལ་རྣམས་བསྟན་
པར་བཞེད་དོ། །སློབ་དཔོན་ཀུན་དགའ་སྙིང་པོའི་ལུགས་ནི། བསྐལ་པ་གྲངས་མེད་
གསུམ་དུ་ཚོགས་བསགས་པའི་མཐར། ས་བཅུ་པའི་བྱང་སེམས་སྲིད་པ་ཐ་མ་པར་གྱུར་
པའི་ཚེ། འོག་མིན་དུ་མཁའ་ཁྱབ་ཀྱི་ཏིང་ངེ་འཛིན་ལ་སྙོམས་པར་ཞུགས་སོ། །དེའི་
ཚེ་ཕྱོགས་བཅུའི་སངས་རྒྱས་ཐམས་ཅད་འདུས་ནས་སེ་གོལ་གྱི་སྒྲས་ཏིང་ངེ་འཛིན་དེ་
ལས་བསླངས་ནས། ཁྱོད་ཀྱིས་ཏིང་ངེ་འཛིན་འདི་ཙམ་གྱིས་འཚང་རྒྱ་བར་མི་ནུས་སོ།།
ཞེས་གསུངས་པ་ལ། འོ་ན་ཇི་ལྟར་བགྱི་ཞེས་གསོལ་བས། ཕྱོགས་བཅུའི་སངས་རྒྱས་
ཐམས་ཅད་ཀྱིས་ཅོད་པཎ་གྱི་དབང་བསྐུར་ནས། དེའི་རྗེས་ལ་མངོན་བྱང་ལྔ་རིམ་ཅན་
དུ་བསྒོམ་དུ་བཅུག་རྫོགས་པའི་མཐར་ལོངས་སྐུ་རྣམ་སྣང་ཆེན་པོར་སངས་རྒྱས་སོ།།
སངས་རྒྱས་ནས་ཆོ་འཕྲུལ་རྣམ་པ་བཞི་མཛད་དེ། རི་རབ་ཀྱི་རྩེར་བྱོན་ནས་ཡོ་གའི་
རྒྱུད་གསུངས། དེ་ནས་མི་ཡུལ་དུ་བྱོན་ནས་ཟས་གཙང་གི་སྲས་སུ་འཁྲུངས་ཏེ་མཛད་
པ་བཅུ་གཉིས་ཀྱི་ཚུལ་བསྟན་པར་འདོད་དོ། །འོ་ན་མངོན་བྱང་གི་རིམ་པ་ཇི་ལྟར་ཡིན་
ཞེ་ན། མངོན་བྱང་ལྔ་ལ་སྔོན་བྱུང་སྟོན་པའི་རྣམ་འཕྲུལ་གྱི་དབང་དུ་བྱས་པའི་མངོན་
བྱང་ལྔ་དང་། རྗེས་འཇུག་གདུལ་བྱའི་ཉམས་ལེན་གྱི་དབང་དུ་བྱས་པའི་མངོན་བྱང་
ལྔའོ། །དེ་ཡང་ཕྱོགས་བཅུའི་སངས་རྒྱས་ཐམས་ཅད་ཀྱིས་བྱང་སེམས་དོན་གྲུབ་ལ་
ཅོད་པཎ་གྱི་དབང་བསྐུར་བའི་རྗེས་ལ། ཨོ་ཙིཏྟ་པྲ་ཏི་བེ་དྷ་ཀ་རོ་མི། ཞེས་པའི་སྔགས་
༡༽ མཁས་གྲུབ་རྗེའི་རྒྱུད་སྡེ་སྤྱི་རྣམ་ ༤ བ་ ལས། མངོན་བྱང་ལྔ་རྫོགས་པའི་མཐར། ༢༽ མཁས་གྲུབ་རྗེའི་
རྒྱུད་སྡེ་སྤྱི་རྣམ་ ༥ ན་ ལས། དྷཾ་



-
-
-
-
269
རྒྱུད་སྡེ་སྤྱི་རྣམ།
ཀྱི་དོན་བསྒོམ་དུ་བཅུག་སྟེ། དེས་ཀྱང་བསྒོམས་པས་མཉམ་བཞག་ཏུ་རང་གི་སེམས་
ཀྱི་ཆོས་ཉིད་སྟོང་ཉིད་བཅུ་དྲུག་རང་བཞིན་རྣམ་དག་མངོན་སུམ་དུ་རྟོགས་ཤིང་། དེ་
ལས་ལངས་པའི་རྗེས་ཐོབ་ཏུ་རང་གི་སེམས་ཀྱི་ཆོས་ཉིད་རང་བཞིན་རྣམ་དག་དེ་རང་
གི་སྙིང་ཁར་ཟླ་བའི་དཀྱིལ་འཁོར་གྱི་རྣམ་པར་མངོན་སུམ་དུ་མཐོང་ངོ༌། །དེ་ནི་མེ་
ལོང་ལྟ་བུའི་ཡེ་ཤེས་མི་བསྐྱོད་པའི་ངོ་བོ་བརྙེས་ཤིང་། མངོན་བྱང་དེའི་མིང་ནི་སོ་སོར་
རྟོག་པ་ལས་མངོན་པར་བྱང་ཆུབ་པ་ཞེས་བྱའོ། །དེ་རྗེས་འཇུག་གདུལ་བྱའི་ཉམས་
ལེན་གྱི་རིམ་པ་དང་སྦྱར་ན། ཨོ་ཙིཏྟ་པྲ་ཏི་བེ་དྷ་ཀ་རོ་མི་ཞེས་བརྗོད་ནས། རང་གི་
སེམས་ཀྱི་ཆོས་ཉིད་སྟོང་ཉིད་བཅུ་དྲུག་རང་བཞིན་རྣམ་དག་མཚོན་པའི་ཨཱ་ལི་བཅུ་དྲུག་
ཡོངས་སུ་གྱུར་པ་ལས། རང་གི་སྙིང་ཁར་ཟླ་བའི་དཀྱིལ་འཁོར་གྱི་རྣམ་པར་བསྒོམ་
མོ༑ ༑དེའི་རྗེས་ལ་ཕྱོགས་བཅུའི་སངས་རྒྱས་ཐམས་ཅད་ཀྱིས་བྱང་སེམས་དོན་གྲུབ་
ལ༑ ཨོཾ་བོ་དྷི་ཙིཏྟ་ཨུ་པ་ད་ཡ་མི་ཞེས་པའི་སྔགས་ཀྱི་དོན་བསྒོམ་དུ་བཅུག་སྟེ། དེས་
ཀྱང་བསྒོམས་པས་མཉམ་གཞག་ཏུ་རང་གི་སེམས་ཀྱི་ཆོས་ཉིད་བློ་བུར་དྲི་བྲལ་མངོན་
སུམ་དུ་རྟོགས་ཤིང་། རྗེས་ཐོབ་ཏུ་རང་གི་སེམས་ཀྱི་ཆོས་ཉིད་བློ་བུར་དྲི་བྲལ་དེ་ཉིད་
རང་གི་སྙིང་ཁར་ཟླ་བའི་དཀྱིལ་འཁོར་ཡོངས་སུ་རྫོགས་པའི་རྣམ་པར་མངོན་སུམ་དུ་
མཐོང་ངོ་། །དེ་ནི་མཉམ་ཉིད་ཡེ་ཤེས་རིན་འབྱུང་གི་ངོ་བོ་བརྙེས་ཤིང་། མངོན་བྱང་
དེའི་མིང་ནི་བྱང་ཆུབ་ཏུ་སེམས་བསྐྱེད་པ་ལས་མངོན་པར་བྱང་ཆུབ་པ་ཞེས་བྱའོ། །དེ་
རྗེས་འཇུག་གདུལ་བྱའི་ཉམས་ལེན་གྱི་རིམ་པ་དང་སྦྱར་ན། ཨོཾ་བོ་དྷི་ཙིཏྟ་ཨུད་པ་ཏ་
ཡ་མི་ཞེས་བརྗོད་པས། རང་གི་སེམས་ཀྱི་ཆོས་ཉིད་བློ་བུར་དྲི་བྲལ་དེ་མཚོན་པའི་ཀཱ་
༡༽ མཁས་གྲུབ་རྗེའི་རྒྱུད་སྡེ་སྤྱི་རྣམ་ ༥ བ་ ལས། ཨུ་པ་ད་



270
གསང་འདུས་བསྐྱེད་རྫོགས། །
ལི་བཅུ་དྲུག་ཡོངས་སུ་གྱུར་པ་ལས། རང་གི་སྙིང་ཁར་ཟླ་བའི་དཀྱིལ་འཁོར་ཡོངས་
རྫོགས་ཀྱི་རྣམ་པར་བསྒོམ་མོ། །དེའི་རྗེས་ལ་སངས་རྒྱས་ཐམས་ཅད་ཀྱིས་ཏི་ཥྛ་བཛྲ་
ཞེས་པའི་སྔགས་དོན་བསྒོམ་དུ་བཅུག་སྟེ། བསྒོམས་པས་སྔར་གྱི་བྱང་ཆུབ་ཀྱི་སེམས་
ཀུན་ཏུ་བཟང་པོ་དེ་ཉིད་རང་གི་སྙིང་ཁར་ཟླ་བའི་དཀྱིལ་འཁོར་གྱི་སྟེང་དུ་རྡོ་རྗེ་དཀར་
པོ་རྩེ་ལྔ་པ་གྱེན་དུ་འགྲེང་བའི་རྣམ་པར་མངོན་སུམ་དུ་མཐོང་ངོ་། །དེ་ནི་སོ་སོར་རྟོགས་
པའི་ཡེ་ཤེས་འོད་དཔག་མེད་ཀྱི་ངོ་བོ་བརྙེས་ཤིང་། མངོན་བྱང་དེའི་མིང་ནི་བརྟན་པའི་
རྡོ་རྗེ་ལས་མངོན་པར་བྱང་ཆུབ་པ་ཞེས་བྱའོ། །དེ་རྗེས་འཇུག་གདུལ་བྱའི་ཉམས་ལེན་
གྱི་རིམ་པ་དང་སྦྱར་ན། ཏི་ཥྛ་བཛྲ་ཞེས་བརྗོད་ནས་རང་གི་སྙིང་ཁར་རྡོ་རྗེ་དཀར་པོ་
རྩེ་ལྔ་པ་བསྒོམ། དེ་ལ་ནི་དང་པོའི་རྡོ་རྗེ་ཞེས་ཀྱང་བྱའོ། །དེ་ནས་ཕྱོགས་བཅུའི་སངས་
རྒྱས་ཐམས་ཅད་ཀྱིས་བྱང་སེམས་དོན་གྲུབ་ལ་མིང་གི་དབང་བསྐུར་ནས། དོན་གྲུབ་
ཞེས་པའི་མིང་བརྗེས་ཏེ། བྱང་ཆུབ་སེམས་དཔའ་རྡོ་རྗེ་དབྱིངས་ཞེས་བྱ་བར་བཏགས་
སོ༑ ༑དེ་ནས་བཛྲ་ཨདྨ་ཀོཉཧཾ་ཞེས་པའི་སྔགས་དོན་སྒོམ་དུ་བཅུག་ནས་བསྒོམས་པས།
ཕྱོགས་བཅུའི་དེ་བཞིན་གཤེགས་པ་ཐམས་ཅད་ཀྱི་སྐུ་རྡོ་རྗེའི་དབྱིངས། གསུང་རྡོ་རྗེའི་
དབྱིངས། ཐུགས་རྡོ་རྗེའི་དབྱིངས་ཐམས་ཅད་རང་གི་སྙིང་ཁའི་རྡོ་རྗེ་དཀར་པོ་རྩེ་ལྔ་
པ་དེ་ལ་མངོན་སུམ་དུ་ཞུགས་ཏེ། རྡོ་རྗེ་དེ་ཉིད་དེ་བཞིན་གཤེགས་པ་ཐམས་ཅད་ཀྱི་
རྡོ་རྗེའི་རྡུལ་ཕྲ་རབ་ལས་བསྒྲུབས་པར་མངོན་སུམ་དུ་མཐོང་ངོ༌། །དེ་ནི་བྱ་གྲུབ་ཡེ་
ཤེས་དོན་ཡོད་གྲུབ་པའི་ངོ་བོ་བརྙེས་ཤིང་། མངོན་བྱང་དེའི་མིང་ནི་རྡོ་རྗེའི་བདག་ཉིད་
ལས་མངོན་པར་བྱང་ཆུབ་པ་ཞེས་བྱའོ། །དེ་རྗེས་འཇུག་གདུལ་བྱའི་ཉམས་ལེན་གྱི་
རིམ་པ་དང་སྦྱར་ན། བཛྲ་ཨདྨ་ཀོཉཧཾ་ཞེས་བརྗོད་ནས། རང་གི་སྙིང་ཁའི་རྡོ་རྗེ་དཀར་



271
རྒྱུད་སྡེ་སྤྱི་རྣམ།
པོ་རྩེ་ལྔ་པ་དེ་ལས་འོད་ཟེར་ཕྱོགས་བཅུར་འཕྲོས་པས། དེ་བཞིན་གཤེགས་པ་ཐམས་
ཅད་ཀྱི་སྐུ་རྡོ་རྗེའི་དབྱིངས། གསུང་རྡོ་རྗེའི་དབྱིངས། ཐུགས་རྡོ་རྗེའི་དབྱིངས་ཐམས་
ཅད་རང་གི་སྙིང་ཁའི་རྡོ་རྗེ་དཀར་པོ་རྩེ་ལྔ་པ་དེ་ལ་ཞུགས་པར་བསྒོམ་མོ། །དེ་ནས་
ཕྱོགས་བཅུའི་སངས་རྒྱས་ཐམས་ཅད་ཀྱིས་བྱང་སེམས་རྡོ་རྗེའི་དབྱིངས་དེ་ལ་ཨོཾ་ཡ་ཐ་
སརྦ་ཏ་ཐཱ་ག་ཏ་ཝ་སྟ་”ཐ་ཨ་ཧཾ། ཞེས་པའི་སྔགས་ཀྱི་དོན་བསྒོམ་དུ་བཅུག་སྟེ་བསྒོམས་
པས། རང་གི་སྙིང་ཁའི་རྡོ་རྗེ་ཟླ་བ་དང་བཅས་པ་ཡོངས་སུ་གྱུར་པ་ལས། མཚན་དང་
དཔེ་བྱད་ཀྱིས་བརྒྱན་པའི་ལོངས་སྐུ་རྣམ་སྣང་ཆེན་པོར་མངོན་སུམ་དུ་གྱུར་ཏེ། མངོན་
པར་སངས་རྒྱས་སོ། །དེ་ནི་ཆོས་དབྱིངས་ཡེ་ཤེས་རྣམ་སྣང་གི་ངོ་བོ་བརྙེས་ཤིང་། མངོན་
བྱང་དེའི་མིང་ནི་དེ་བཞིན་གཤེགས་པ་ཐམས་ཅད་ཀྱི་མཉམ་པ་ཉིད་ལས་མངོན་པར་
བྱང་ཆུབ་པ་ཞེས་བྱའོ། །དེ་རྗེས་འཇུག་གདུལ་བྱའི་ཉམས་ལེན་གྱི་རིམ་པ་ལ་སྦྱར་ན།
ཨོ་ཡ་ཐ་སརྦ་ཏ་ཐཱ་ག་ཏ་ཝ་སྟ་ཐ་ཨ་ཧཾ། ཞེས་བརྗོད་དེ། རང་གི་སྙིང་ཁའི་རྡོ་རྗེ་ཟླ་
བ་དང་བཅས་པ་ཡོངས་སུ་གྱུར་པ་ལས། ལོངས་སྐུ་རྣམ་སྣང་ཆེན་པོར་སངས་རྒྱས་
པར་བསྒོམ་མོ། །སངས་རྒྱས་ནས་བྱིན་གྱིས་རློབ་པ་དང༌། དབང་བསྐུར་བ་དང་།
ཏིང་ངེ་འཛིན་དང་། འཕྲིན་ལས་ཀྱི་ཆོ་འཕྲུལ་ཏེ་རྣམ་པ་བཞི་མཛད་ནས། ལོངས་
སྐུ་འོག་མིན་དུ་བཞུགས་པ་ལས་མ་གཡོས་བཞིན་དུ། སྤྲུལ་སྐུ་ཞལ་བཞི་པ་གཅིག་རི་
རབ་ཀྱི་རྩེར་བྱོན་ནས། ཡོ་གའི་རྒྱུད་དེ་ཉིད་བསྡུས་པ་གསུངས་པ་སོགས་ཀྱི་མཛད་པ་
མཛད། མི་ཡུལ་དུ་བྱོན་ནས་བདུད་བཏུལ་བ་དང་། སངས་རྒྱས་པ་ལ་སོགས་པའི་
ཚུལ་བསྟན་ནོ། །གཉིས་པ་བླ་མེད་ཀྱི་ལུགས་ཀྱི་སྟོན་པ་སངས་རྒྱས་ཚུལ་ནི། དུས་
༡༽ མཁས་གྲུབ་རྗེའི་རྒྱུད་སྡེ་སྤྱི་རྣམ་ པ བ་ ལས། ཧཱུཾ་



སྐྱེ
གསང་འདུས་བསྐྱེད་རྫོགས། 272
འཁོར་བདེ་དགྱེས་སོགས་རྒྱུད་གཞན་ལས་མ་བཤད་ཀྱང་། གསང་འདུས་ཀྱི་སྐོར་ནས་
གསུངས་ལ། དེ་ཡང་འཕགས་ལུགས་སྤྱོད་བསྡུས་དང་། ཡེ་ཤེས་ཞབས་ཀྱི་ཞལ་ལུང་
ཆེ་བ་ལས་གསུངས་ཏེ་གཉིས་ཀ་དགོངས་པ་གཅིག་ཏུ་ཡོད་དོ། །དེའི་ཚུལ་ནི་ས་བཅུ་
པའི་བྱང་སེམས་ལ་ཚེ་ཕྱི་མ་ལ་འཚང་རྒྱ་བར་ངེས་པའི་སྐྱེ་བ་གཅིག་ཐོགས་དང་། ཚེ་
འདི་ལ་འཚང་རྒྱ་བར་ངེས་པའི་སྲིད་པ་ཐ་མ་པ་གཉིས་ཡོད་པ་ལས། རང་རེའི་སྟོན་
པ་འདིས་ཕར་ཕྱིན་ཐེག་པ་ལ་བརྟེན་ནས་བསྐལ་པ་གྲངས་མེད་གསུམ་དུ་ཚོགས་བསགས་
པའི་མཐར་ས་བཅུ་པའི་བྱང་སེམས་སྲིད་པ་ཐ་མ་པར་གྱུར་པའི་ཚེ། འོག་མིན་དུ་མཁའ་
ཁྱབ་ཀྱི་ཏིང་ངེ་འཛིན་ལ་སྙོམས་པར་ཞུགས་སོ། །དེའི་ཚེ་ཕྱོགས་བཅུའི་སངས་རྒྱས་
ཐམས་ཅད་འདུས་ནས། སེ་གོལ་གྱི་སྒྲས་བསྐུལ་ཏེ། ཁྱོད་ཀྱིས་ཏིང་ངེ་འཛིན་འདི་
ཙམ་གྱིས་མངོན་པར་རྫོགས་པར་སངས་རྒྱས་པར་མི་ནུས་སོ་ཞེས་གསུངས་པ་ལ། འོ་ན་
ཇི་ལྟར་བགྱི་ཞེས་གསོལ་བས། ཕྱོགས་བཅུའི་སངས་རྒྱས་ཀྱིས་ལྷའི་བུ་མོ་ཐིག་ལེ་མཆོག་
མ་བཀུག་སྟེ། དབང་གསུམ་པ་དངོས་དབང་བསྐུར་ཏེ། མངོན་བྱང་གི་རིམ་པ་རྣམས་
བསྟན་ནས་བསྒོམ་དུ་བཅུག་པས། མཚན་ཕྱེད་ན་སྟོང་པ་གསུམ་རིམ་གྱིས་ཐིམ་པའི་
ཐམས་ཅད་སྟོང་པ་དོན་གྱི་འོད་གསལ་མངོན་དུ་གྱུར། དེ་ལས་སློབ་པའི་ཟུང་འཇུག་
ཏུ་བཞེངས་པ་ལ་དབང་བཞི་པ་བསྐུར་ཏེ། སྤྱོད་པ་བྱེད་དུ་བཅུག་པས། ཐོ་རངས་ནམ་
མཁའ་གཡའ་དག་གི་དུས་སུ་རྡོ་རྗེ་ལྟ་བུའི་ཏིང་ངེ་འཛིན་གྱིས། ཤེས་སྒྲིབ་ཕྲ་ཞིང་ཕྲ་
བ་སྦྱངས་ནས་མི་སློབ་པའི་ཟུང་འཇུག་མངོན་དུ་བྱས་ཏེ། མངོན་པར་སངས་རྒྱས་སོ།།
དེ་ལ་བུམ་དབང་དང་གསང་དབང་མ་བསྐུར་བར་དབང་གོང་མ་གཉིས་བསྐུར་བས་ཆོག་
པ་དང་། བསྐྱེད་རིམ་མ་བསྒོམས་པར་རྫོགས་རིམ་བསྒོམས་པས་ཆོག་པ་འདི་ཁོ་ན་



273
རྒྱུད་སྡེ་སྤྱི་རྣམ།
ལ་དམིགས་བསལ་དུ་གསུངས་སོ། །དེ་ནས་ལོངས་སྐུ་འོག་མིན་དུ་བཞུགས་ཏེ། སྤྲུལ་
སྐུས་མི་ཡུལ་དུ་མཛད་པ་བཅུ་གཉིས་ཀྱི་ཚུལ་སྟོན་པ་ན། ཟས་གཙང་གི་སྲས་སུ་འཁྲུངས་
ནས་ཆུ་བོ་ནེ་རཉྫ་ནའི་འགྲམ་དུ་དཀའ་བ་ལོ་དྲུག་ཏུ་སྤྱོད་པ་ན། རྒྱ་ཤུག་འབྲུ་གཅིག །ཏིལ་
འབྲུ་གཅིག །འབྲས་ཉག་མ་གཅིག་སྟེ་གསུམ་ལས་ཁ་ཟས་རགས་པ་གཞན་མ་གསོལ་
བར་མཁའ་ཁྱབ་ཀྱི་ཏིང་ངེ་འཛིན་ལ་སྙོམས་པར་ཞུགས་སོ། །དེའི་ཚེ་ཕྱོགས་བཅུའི་
སངས་རྒྱས་རྣམས་ཀྱིས་སེ་གོལ་གྱི་སྒྲས་བསྐུལ་ཏེ། ཁྱོད་ཀྱི་དཀའ་ཐུབ་ཀྱིས་གདུངས་
པའི་ལུས་འདིས་བདུད་བཏུལ་བར་མི་ནུས་ཤིང་། ཏིང་ངེ་འཛིན་འདིས་ཤེས་སྒྲིབ་ལས་
སྒྲོལ་བར་མི་ནུས་སོ་ཞེས་གསུངས་པས། ཁམ་ཟས་རགས་པ་གསོལ་ནས་བྱང་ཆུབ་ཀྱི་
ཤིང་དྲུང་དུ་གཤེགས་པ་ལ། སངས་རྒྱས་རྣམས་ཀྱིས་ལྷའི་བུ་མོ་ཐིག་ལེ་མཆོག་མ་བཀུག་
ནས་དབང་གསུམ་པ་བསྐུར་བའི་ཚུལ་བསྟན། དེ་རྗེས་མངོན་བྱང་གི་རིམ་པ་བསྟན་
ནས་བསྒོམ་དུ་བཅུག་པས་མཚན་ཕྱེད་ན་སྟོང་པ་གསུམ་རིམ་གྱིས་ཐིམ་པའི་ཐམས་ཅད་
སྟོང་པ་དོན་གྱི་འོད་གསལ་མངོན་དུ་བྱེད་ཚུལ་བསྟན། དེ་ལས་སློབ་པའི་ཟུང་འཇུག་
གི་སྐུར་བཞེངས་པ་ལ་དབང་བཞི་པ་བསྐུར་ཏེ་སྤྱོད་པ་བྱེད་དུ་བཅུག་པས་ཐོ་རངས་ནམ་
མཁའ་གཡའ་དག་གི་དུས་སུ་རྡོ་རྗེ་ལྟ་བུའི་ཏིང་ངེ་འཛིན་གྱིས་ཤེས་སྒྲིབ་ཕྲ་ཞིང་ཕྲ་བ་
སྦྱངས་ནས། མི་སློབ་པའི་ཟུང་འཇུག་མངོན་དུ་བྱས་ཏེ་མངོན་པར་རྫོགས་པར་སངས་
རྒྱས་པའི་ཚུལ་བསྟན་ནོ། །འོ་ན་སངས་རྒྱས་པའི་ཚུལ་ཙམ་ཞིག་བསྟན་པས་ཆོག་མོད།
དབང་གསུམ་པ་དང་བཞི་པ་བསྐུར་བ་སོགས་ཀྱི་ཚུལ་སྟོན་པ་ཅི་ཡིན་ཞེ་ན། ཕར་ཕྱིན་
ཐེག་པའི་ལམ་གྱིས་ས་བཅུ་པའི་བར་དུ་བགྲོད་ནུས་ཀྱང་། འཚང་རྒྱ་བ་སྔགས་བླ་མེད་
ཀྱི་ལམ་ལ་ངེས་པར་ལྟོས་དགོས་སོ་ཞེས་ཤེས་པའི་ཕྱིར་དུ་ཡིན་ནོ། །ཐུབ་པའི་དབང་



གསང་འདུས་བསྐྱེད་རྫོགས། 274
པོ་མངོན་སངས་རྒྱས་པའི་ཚུལ། །ཐེག་པ་སོ་སོའི་འདོད་ཚུལ་མི་འདྲ་བ། །དམ་པའི་
གསུང་བཞིན་གསལ་བར་བཀོད་པ་འདི། །རྒྱལ་བ་སྲས་བཅས་དགྱེས་པའི་མཆོད་པར་
འབུལ། །ཞེས་པ་བར་སྐབས་ཀྱི་ཚིགས་སུ་བཅད་པའོ།། །། །
གཉིས་པ་སངས་རྒྱས་ནས་ཆོས་ཀྱི་འཁོར་ལོ་བསྐོར་ཚུལ་ལ་གཉིས། མདོ་སྡེའི་
ཆོས་འཁོར་བསྐོར་ཚུལ་དང་། སྔགས་ཀྱི་ཆོས་འཁོར་བསྐོར་ཚུལ་ལོ། །དང་པོ་ནི།
བཅོམ་ལྡན་འདས་མངོན་པར་རྫོགས་པར་སངས་རྒྱས་པའི་ཚུལ་བསྟན་ནས། ཞག་བདུན་
ཕྲག་བདུན་འདས་པ་ནས། ཡུལ་ཝཱ་རཱ་ཎ་སཱིར་དྲང་སྲོང་ལྷུང་བ་རི་དྭགས་ཀྱི་ནགས་སུ།
འཁོར་ཚེ་དང་ལྡན་པ་ཀུན་ཤེས་ཀཽཎྜི་ནྱ་དང་། རྟ་ཐུལ་དང་། རླངས་པ་དང་། མིང་
ཆེན་དང་། བཟང་ལྡན་ཏེ་ལྔ་སྡེ་ལ་བདེན་བཞིའི་ཆོས་འཁོར་བསྐོར། དེ་ཡང་དགེ་
སློང་འདི་ནི་སྡུག་བསྔལ་འཕགས་པའི་བདེན་པའོ། །འདི་ནི་ཀུན་འབྱུང་འཕགས་པའི་
བདེན་པའོ། །འདི་ནི་འགོག་པ་འཕགས་པའི་བདེན་པའོ། །འདི་ནི་ལམ་འཕགས་པའི་
བདེན་པའོ། །སྡུག་བསྔལ་ཤེས་པར་བྱ། ཀུན་འབྱུང་སྤང་བར་བྱ། འགོག་པ་མངོན་
དུ་བྱ། ལམ་བརྟེན་པར་བྱ། སྡུག་བསྔལ་ཤེས་པར་བྱ། ད་ཤེས་པར་བྱར་མེད། ཀུན་
འབྱུང་སྤང་བར་བྱ། ད་སྤང་བར་བྱར་མེད། འགོག་པ་མངོན་དུ་བྱ། ད་མངོན་དུ་
བྱར་མེད། ལམ་བསྒོམ་པར་བྱ། ད་བསྒོམ་པར་བྱར་མེད་ཅེས་བདེན་བཞི་ལན་གསུམ་
དུ་བཀའ་སྩལ་ཏེ། དེ་ནི་བདེན་བཞིའི་ཆོས་འཁོར་དངོས་ཡིན་ཞིང་། དེ་དང་བརྗོད་
བྱ་ཕྱོགས་མཐུན་པའི་འདུལ་བ་ལུང་། དྲན་པ་ཉེར་གཞག །ལས་བརྒྱ་པ། རྟོགས་
བརྗོད་བརྒྱ་པ་སོགས་འཁོར་ལོ་དང་པོར་གཏོགས་སོ། །བཅོམ་ལྡན་འདས་ཀྱིས་གནས་
བྱ་རྒོད་ཕུང་པོའི་རིར་ཞི་ལྷག་སྤྱོད་པའི་འཁོར་དགེ་སློང་ལྔ་སྟོང་ལ་སོགས་པའི་ཉན་ཐོས་



275
རྒྱུད་སྡེ་སྤྱི་རྣམ།
ཀྱི་ཚོགས་དང་། ཆེད་དུ་བྱ་བའི་གདུལ་བྱ་ཐེག་པ་ཆེན་པོའི་རིགས་ཅན་གྲངས་མེད་
པ་ལ། བཀའ་བར་པ་མཚན་ཉིད་མེད་པའི་ཆོས་འཁོར་བསྐོར། ཡུམ་རྒྱས་འབྲིང་བསྡུས་
གསུམ་ལ་སོགས་པ་ཤེར་ཕྱིན་གྱི་མདོ་རྣམས་དེ་དངོས་ཡིན་ཞིང་། དེ་རྣམས་དང་བརྗོད་
བྱ་ཕྱོགས་མཐུན་པའི་ཏིང་ངེ་འཛིན་རྒྱལ་པོའི་མདོ། ཕལ་ཆེན། ལང་གཤེགས། དཀོན་
བརྩེགས་ཀྱི་མདོ་ཕལ་ཆེ་བ་ཡང་འཁོར་ལོ་བར་པར་གཏོགས་སོ། །བཅོམ་ལྡན་འདས་
ཀྱིས་ཡངས་པ་ཅན་ལ་སོགས་པར་ཆེད་དུ་བྱ་བའི་གདུལ་བྱ་ཐེག་པ་ཐམས་ཅད་དེ་འཁོར་
ལོ་དང་པོར་གཟུགས་ནས་རྣམ་མཁྱེན་གྱི་བར་གྱི་ཆོས་ཐམས་ཅད་རང་གི་མཚན་ཉིད་
ཀྱིས་གྲུབ་པར་སྒྲས་ཟིན་ལ་གསུངས། བར་པར་རང་གི་མཚན་ཉིད་ཀྱིས་མ་གྲུབ་པར་
སྒྲས་ཟིན་ལ་གསུངས་པ་ལ་དོགས་པ་ཞུགས་པའི་ཐེག་ཆེན་གྱི་རིགས་ཅན་རྣམས་ལ་བཀའ་
ཐ་མ་ལེགས་པར་རྣམ་པར་ཕྱེ་བ་དང་ལྡན་པའི་ཆོས་ཀྱི་འཁོར་ལོ་བསྐོར། མདོ་སྡེ་དགོངས་
འགྲེལ་གྱི་དོན་དམ་ཡང་དག་འཕགས་ཞུས་ཀྱི་ལེའུ་ལྟ་བུ་དེ་དངོས་ཡིན་ཞིང་དགོངས་
འགྲེལ་རིལ་པོ་འཁོར་ལོ་ཐ་མའི་མདོར་གཏོགས་སོ། །དེ་ལ་ཐལ་གྱུར་བ་ལྟར་ན་འཁོར་
ལོ་དང་པོ་གཉིས་སུ་སྟོང་ཉིད་ཕྲ་མོ་བསྟན་པ་རྣམས་ངེས་དོན་གྱི་མདོ་དང་། ཐ་མ་དྲང་
དོན་གྱི་མདོར་བྱེད། རང་རྒྱུད་པའི་ཞི་མཚོ་ཡབ་སྲས་ལྟར་ན་འཁོར་ལོ་དང་པོ་དྲང་
དོན་གྱི་མདོ་དང་། བར་པ་ལ་དྲང་ངེས་ཀྱི་ཆ་གཉིས་དང་། ཐ་མ་ངེས་དོན་དུ་བྱེད།
འཕགས་སེང་གི་ལུགས་ལ་གསལ་ཀ་མེད་ཀྱང་ཞི་འཚོ་ཡབ་སྲས་དང་དགོངས་པ་གཅིག་
ཏུ་བྱེད་དགོས། སེམས་ཙམ་པ་འཁོར་ལོ་དང་པོ་གཉིས་དྲང་དོན་དང་། ཐ་མ་ངེས་
དོན་གྱི་མདོར་བྱེད། དོན་སྨྲ་ཕལ་ཆེ་བ་དག་ནི་བདེན་བཞིའི་ཆོས་འཁོར་མ་གཏོགས་
ཐེག་ཆེན་གྱི་མདོ་རྣམས་སངས་རྒྱས་ཀྱི་བཀར་མི་འདོད་པ་ཡིན་ནོ། །ཁ་ཅིག །དེ་



276
གསང་འདུས་བསྐྱེད་རྫོགས།།
བཞིན་གཤེགས་པའི་སྙིང་པོའི་མདོ། གཟུངས་ཀྱི་དབང་ཕྱུག་རྒྱལ་པོས་ཞུས་པའི་མདོ།
མདོ་སྡེ་མྱང་འདས་སོགས་སྐབས་འདིར་བསྟན་གྱི་འཁོར་ལོ་ཐ་མར་འདོད་ཀྱང་། རང་
ལུགས་ནི་བཀའ་བར་པ་དང་བརྗོད་བྱ་མཐུན་ནོ། །དེ་ལྟར་ན་སངས་རྒྱས་ཀྱི་བཀའ་ཐམས་
ཅད་རྒྱས་པར་ཕྱེ་ན། ཉོན་མོངས་ཀྱི་སྤྱོད་པ་བརྒྱད་ཁྲི་བཞི་སྟོང་གི་གཉེན་པོར་ཆོས་
ཕུང་བརྒྱད་ཁྲི་བཞི་སྟོང་། དེ་བསྡུ་ན་གསུང་རབ་ཡན་ལག་བཅུ་གཉིས་སུ་འདུ། དེ་
ནི་ཤནྟི་པའི་སྙིང་པོ་མཆོག་ལས། མདོ་སྡེ་དབྱངས་བསྙད་ལུང་བསྟན་དང་། །ཚིགས་
བཅད་ཆེ་བརྗོད་གླིང་གཞི་དང༌། །རྟོགས་བརྗོད་དེ་ལྟ་བུ་བྱུང་དང་། །སྐྱེ་རབས་ཤིན་
ཏུ་རྒྱས་པ་དང་། །རྨད་བྱུང་གཏན་ལ་དབབ་པའི་སྡེ། །གསུང་རབ་ཡན་ལག་བཅུ་
གཉིས་ཡིན། །ཞེས་གསུངས་པ་ལྟར་རོ། །དེ་ཡང་བསྡུ་ན་གསུང་རབ་ཡན་ལག་དགུ།
དེ་ཡང་བཀའ་སྡེ་སྣོད་གསུམ་དུ་འདུ། དེས་ན་སངས་རྒྱས་ཀྱི་བཀའ་ལ་ཕྱེ་ན་ཞལ་ནས་
གསུངས་པའི་བཀའ། བྱིན་གྱིས་བརླབས་པའི་བཀའ། རྗེས་སུ་གནང་བའི་བཀའ་དང་
གསུམ། བར་པ་ལ་སྐུས་བྱིན་གྱིས་བརླབས་པ་དང་། གསུང་གིས་བྱིན་གྱིས་བརླབས་
པ་དང་། ཐུགས་ཀྱིས་བྱིན་གྱིས་བརླབས་པའི་བཀའ་དང་གསུམ། ཕྱི་མ་ལ་ཡང་ཐུགས་
ཏིང་ངེ་འཛིན་གྱིས་བྱིན་གྱིས་བརླབས་པ་དང་། ཐུགས་ཐུགས་རྗེས་བྱིན་གྱིས་བརླབས་
པ་དང་། ཐུགས་བདེན་པའི་སྟོབས་ཀྱིས་བྱིན་གྱིས་བརླབས་པ་རྣམས་སུ་ཡོད་དོ། །དེ་
ལྟར་ཐུབ་པའི་དབང་པོས་ཆོས་ཀྱི་འཁོར་ལོ་བསྐོར་བའི་མཐར་མྱ་ངན་ལས་འདས་པའི་
ཚུལ་བསྟན་པའི་རྗེས་སུ། བཀའ་བསྡུ་བ་རིམ་པ་གསུམ་བྱུང་བའི་དང་པོ་ནི། སྟོན་པ་
དཔྱིད་ཟླ་ཐ་ཆུང་སྐར་མ་ས་གའི་ཉ་བའི་ཚེས་བཅོ་ལྔ་ལ་མྱ་ངན་འདས་པའི་ཚུལ་བསྟན་
པའི་དབྱར་ཏེ། རྒྱལ་པོའི་ཁབ་ཀྱི་བདེ་ཆེན་མའི་ཕུག་ཏུ་རྒྱལ་པོ་མ་སྐྱེས་དགྲས་སྦྱིན་



277
རྒྱུད་སྡེ་སྤྱི་རྣམ།
བདག་དང་། འོད་སྲུང་ཆེན་པོས་དགེ་འདུན་གྱི་གནས་བརྟན་མཛད་པའི་དགྲ་བཅོམ་
པ་ལྔ་བརྒྱས་དབྱར་གནས་པར་ཁས་བླངས་སོ། །དེའི་ཚེ་རང་མ་གཏོགས་པའི་དགྲ་བཅོམ་
པ་ལྔ་བརྒྱའི་རྣམ་སྦྱར་བརྩེགས་པའི་སྟེང་དུ། ཀུན་དགའ་བོས་མཛེགས་ཏེ། ཞལ་མཉན་
ཡོད་དུ་ཕྱོགས་ཐལ་མོ་སྦྱར། གདོང་མཆི་མས་གང་སྙན་པའི་གདངས་དང་བཅས་ཏེ།
འདི་སྐད་བདག་གིས་ཐོས་པ་དུས་གཅིག་ན་ཞེས་བྱ་བ་ལ་སོགས་པས་མདོ་སྡེའི་སྡེ་སྣོད་
བསྡུས། དེ་ཡང་མདོ་སྡེའི་སྡེ་སྣོད་ཇི་སྙེད་གསུངས་པ་ཐམས་ཅད་ཚིག་གཅིག་ཀྱང་
ལྷག་ཆད་མེད་པར་བློ་ལས་བཏོན་པའོ། །དེ་ནས་འཕགས་པ་ཉེ་བར་འཁོར་གྱིས་སྔ་མ་
བཞིན་དུ་འདུལ་བའི་སྡེ་སྣོད་དང་། དེ་ནས་འོད་སྲུང་ཆེན་པོས་སྔ་མ་བཞིན་དུ་མངོན་
པའི་སྡེ་སྣོད་བསྡུས་སོ། །བསྟན་པའི་གཏད་རབས་ཀྱང་། ལེགས་པར་གསུངས་མཛད་
ཐུབ་པའི་དབང་པོ་དང་། །འོད་སྲུང་ཀུན་དགའ་ཤ་ནའི་གོས་ཅན་དང་། །ཉེར་སྦས་
དྷི་ཏི་ཀ་དང་ནག་པོ་པ། །ལེགས་མཐོང་ཆེན་པོ་བསྟན་པའི་གཏད་རབས་བདུན། །ཞེས་
པའི་གོ་རིམ་ཇི་ལྟ་བ་བཞིན་དུའོ། །དེ་ནས་བསྡུ་བ་གཉིས་པ་ནི། སྟོན་པ་མྱ་ངན་ལས་
འདས་ནས་ལོ་བརྒྱ་དང་བཅུ་ལོན་པ་ན། ཡངས་པ་ཅན་གྱི་དགེ་སློང་རྣམས་ཀྱིས་མི་
རུང་བའི་གཞི་བཅུ་སྤྱད་པ་ལ། དགྲ་བཅོམ་པ་གྲགས་པ་ལ་སོགས་པ་བདུན་བརྒྱས་མི་
རུང་བའི་གཞི་བཅུ་སུན་ཕྱུང་། ཡངས་པ་ཅན་གྱི་དགེ་སློང་རྣམས་ལ་གནས་དབྱུང་
བྱས་ཏེ། བཀྲ་ཤིས་ཀྱི་གསོ་སྦྱོང་མཛད་པ་དེ་ཡིན། སྦྱིན་བདག་ནི་ཆོས་རྒྱལ་མྱ་ངན་
མེད་ཀྱིས་བྱས། དེ་ནས་བསྡུ་བ་གསུམ་པ་བྱུང་ཚུལ་ནི། སློབ་དཔོན་ལེགས་ལྡན་འབྱེད་
ཀྱི་རྟོག་གེ་འབར་བ་དང་། དུལ་བ་ལྷའི་སྡེ་པ་ཐ་དད་བཀླག་པའི་འཁོར་ལོ་དང་། སློབ་
དཔོན་པད་འབྱུང་གི་དགེ་ཚུལ་གྱི་ལོ་དྲི་བ་རྣམས་ལས་བཤད་དོ། །དེ་ཡང་ལུགས་གཅིག་



278
གསང་འདུས་བསྐྱེད་རྫོགས།
ལ་སྟོན་པ་མྱ་ངན་ལས་འདས་ནས་ལོ་བརྒྱ་དང་སུམ་ཅུ་རྩ་བདུན་ལོན་པ་ན། གྲོང་ཁྱེར་
སྐྱ་བོའི་བུར་བདུད་སྡིག་ཅན་བཟང་པོ་ཞེས་བྱ་བ་དགྲ་བཅོམ་པའི་ཆ་བྱད་དུ་སྤྲུལ་པས་
དགེ་འདུན་ལྟ་བ་ཐ་དད་དུ་ཕྱེ་ནས་འཁྲུག་ལོང་དུ་གྱུར་པ་ན། དགེ་སློང་གནས་མ་བུ་
ཞེས་པས་རྩོད་པ་ཆོས་ཕྱོགས་སུ་ཞི་བར་བྱས་པ་ལ་འཆད། སྦྱིན་བདག་ནི་རྒྱལ་པོ་དགའ་
བོ་དང་པདྨ་ཆེན་པོ་གཉིས་ཀྱིས་བྱས། ཡང་ལུགས་གཅིག་ལ་སྟོན་པ་མྱ་ངན་ལས་འདས་
ནས་ལོ་བརྒྱ་དང་དྲུག་བཅུ་ལོན་པ་ན་གྲོང་ཁྱེར་མེ་ཏོག་གིས་རྒྱས་པ་ཞེས་བྱ་བ་ན་དགེ་
འདུན་གྱི་གནས་བརྟན་བཞིས་ལུང་འདོན་པའི་སྐད་རིགས་མི་མཐུན་པས་སྡེ་པ་བཞིར་
གྱེས། དེ་དག་ཀྱང་ནང་གསེས་ཀྱི་སྡེ་པ་བཅོ་བརྒྱད་དུ་གྱེས་པ་ན། འདི་ཁོ་ན་སངས་
རྒྱས་ཀྱི་བསྟན་པ་ཡིན་གྱི་གཞན་བཅུ་བདུན་པོ་མ་ཡིན་ནོ། །ཞེས་བརྩད་པ་ལས། ནམ་
ཞིག་ན་རྒྱལ་པོ་ཀྲི་ཀྲིའི་རྨི་ལམ་ལུང་བསྟན་པའི་མདོ་རྙེད་པ་དྲངས་ནས། སྡེ་པ་བཅོ་
བརྒྱད་པོ་ཐམས་ཅད་སངས་རྒྱས་ཀྱི་བསྟན་པར་བསྡུས་པ་ལ་འཆད། སྦྱིན་བདག་ནི་རྒྱལ་
པོ་དྷརྨ་ཨ་ཤོ་ཀས་བྱས་སོ། །འཁོར་ལོ་གསུམ་གྱི་དགོངས་པ་འགྲེལ་པའི་བསྟན་བཅོས་
ཀྱི་དབང་དུ་བྱས་ན། མངོན་པ་སྡེ་བདུན་བྱེ་བྲག་བཤད་མཚོ་ཆེན་མོ་དང་མཛོད་རྩ་
འགྲེལ་རྣམས་ཀྱིས་འཁོར་ལོ་དང་པོའི་ལྟ་བའི་ཆ་གཙོ་བོར་འགྲེལ། མདོ་རྩ་འགྲེལ་དང་།
མེ་ཏོག་ཕྲེང་རྒྱུད་སོགས་ཀྱིས་སྤྱོད་པའི་ཆ་གཙོ་བོར་འགྲེལ། དབུ་མ་རིགས་པའི་ཚོགས་
དྲུག་སོགས་ཀྱིས་འཁོར་ལོ་བར་པའི་ལྟ་བའི་ཆ་གཙོ་བོར་འགྲེལ། འཕགས་པས་མཛད་
པའི་སེམས་བསྐྱེད་ཀྱི་ཆོ་ག་དང་། ཟླ་བས་མཛད་པའི་སྐྱབས་འགྲོ་བདུན་བཅུ་པ་སོགས་
ཀྱིས་སྤྱོད་པའི་ཆ་དང་། འཕགས་པས་མཛད་པའི་མདོ་ཀུན་ལས་བཏུས་པ་དང་ཞི་བ་
ལྷས་མཛད་པའི་བསླབ་བཏུས་སྤྱོད་འཇུག་སོགས་ཀྱིས་ལྟ་སྤྱོད་གཉིས་ཀའི་ཆ་འགྲེལ།



279
རྒྱུད་སྡེ་སྤྱི་རྣམ།
འཕགས་པ་ཐོགས་མེད་ཀྱིས་མཛད་པའི་ས་སྡེ་ལྔ་སྡོམ་རྣམ་པ་གཉིས་དང་། དབྱིག་གཉེན་
གྱིས་མཛད་པའི་པྲ་ཀ་ར་ཎ་སྡེ་བརྒྱད་དང་། འབྱེད་གཉིས་ཀྱི་ཕལ་ཆེ་བས་འཁོར་ལོ་
ཐ་མའི་ལྟ་བའི་ཆ་གཙོ་བོར་སྟོན། བྱང་སའི་དེ་ཁོ་ན་ཉིད་ཀྱི་ལེའུ་མ་གཏོགས་པའི་ས་
སྡེ་ལྷག་མ་སོགས་ཀྱིས་སྤྱོད་པའི་ཆ་དང་། མདོ་སྡེ་རྒྱན་གྱིས་ལྟ་སྤྱོད་ཆ་མཉམ་དུ་འགྲེལ།
གཞན་ཡང་ཚད་མ་སྡེ་བདུན་གྱི་མདོ་སྡེ་པའི་ལྟ་བ་སྟོན་པར་བྱེད་པ་རྣམས་ཀྱིས་འཁོར་
ལོ་དང་པོའི་དོན་འགྲེལ། སེམས་ཙམ་གྱི་ལྟ་བ་སྟོན་པར་བྱེད་པ་རྣམས་ཀྱིས་འཁོར་ལོ་
ཐ་མའི་དོན་འགྲེལ་པར་མཛད་དོ། །གཉིས་པ་སྔགས་ཀྱི་ཆོས་འཁོར་བསྐོར་ཚུལ་ནི་
གདུལ་བྱ་ཆགས་པ་ལམ་དུ་བྱེད་ཚུལ་མི་འདྲ་བ་བཞི་ཡོད་པས། རྒྱུད་སྡེ་བཞིར་གསུངས་
པ་ཡིན་ཏེ་འོག་ཏུ་འཆད་པར་འགྱུར་རོ། །གསུམ་པ་དེ་ལྟ་བུའི་རྒྱལ་བའི་བསྟན་པ་ཁོ་
ན་ཐར་འདོད་ཀྱི་འཇུག་ངོགས་སུ་བསྟན་པ་ནི། ཐར་པ་དང་ཐམས་ཅད་མཁྱེན་པ་དོན་
དུ་གཉེར་བའི་གང་ཟག་དེས། གྲུབ་མཐས་བློ་མ་བསྒྱུར་བ་འཇིག་རྟེན་རང་ག་བ་དང་།
བློ་བསྒྱུར་བ་སྐྱེ་བ་སྔ་ཕྱི་ཁས་མི་ལེན་པའི་རྒྱང་འཕེན་པ་སོགས་དང་། དེ་ལེན་ཀྱང་ཐར་
པ་དང་ཐམས་ཅད་མཁྱེན་པ་ཁས་མི་ལེན་པ་དཔྱོད་པ་པ་སོགས་ཀྱི་རྗེས་སུ་འབྲང་མི་
རིགས་པས། ཐར་པ་དང་ཐམས་ཅད་མཁྱེན་པ་ཁས་ལེན་ཞིང་། དཀོན་མཆོག་གསུམ་
ལ་སྐྱབས་སུ་འགྲོ་བ་ནང་པ་སངས་རྒྱས་པའི་རྗེས་སུ་འབྲངས་ནས་རྒྱལ་བའི་བསྟན་པ་
ལ་འཇུག་པར་བྱའོ། །བཞི་པ་དེ་ལ་འཇུག་པའི་རིམ་པ་མི་འདྲ་བའི་སྒོ་བསྟན་པ་ལ་གཉིས།
གྲུབ་མཐའི་སྒོ་ནས་ཕྱེ་བ་དང་། ཐེག་པའི་སྒོ་ནས་ཕྱེ་བའོ། །དང་པོ་ལ་བཞི། བྱེ་
བྲག་ཏུ་སྨྲ་བ། མདོ་སྡེ་པ། སེམས་ཙམ་པ། དབུ་མ་པའོ། །དང་པོ་ནི། སྡེ་པ་ཐ་དད་
དུ་བཀླག་པའི་འཁོར་ལོ་ལས། ཤར་ནུབ་རི་དང་གངས་རི་དང་། །འཇིག་རྟེན་འདས་



་
280_
་
་་ -
，
་
，. ་་ -- -
- -ཡབ་
གསང་འདུས་བསྐྱེད་རྫོགས། །
པར་སྨྲ་བ་དང་། །རྟག་པར་སྨྲ་བའི་སྡེ་རྣམས་ནི། །ལྔ་ཚན་དགེ་འདུན་ཕལ་ཆེན་པ།།
གཞི་ཀུན་པ་དང་འོད་སྲུང་སྡེ། །ས་སྲུང་སྡེ་དང་ཆོས་སྲུང་སྡེ། །མང་ཐོས་གོས་དམར་
སློབ་མར་བཅས། །རྣམ་པར་ཕྱེ་སྟེ་སྨྲ་བའི་སྡེ། །ཐམས་ཅད་ཡོད་པར་སྨྲ་བ་འོ། །རྒྱལ་
བྱེད་ཚལ་གནས་འཇིགས་བྱེད་གནས། །གཙུག་ལག་ཁང་ཆེན་གནས་བརྟན་པ། །ས་
སྒྲོག་རི་དང་བསྲུང་བ་པ། །གནས་མ་བུ་པའི་སྡེ་རྣམས་ནི། །མང་པོས་བཀུར་བ་རྣམ་
པ་གསུམ། །ཡུལ་དོན་སློབ་དཔོན་བྱེ་བྲག་གིས། །ཐ་དད་སྡེ་པ་བཅོ་བརྒྱད་འགྱུར།།
ཞེས་རྩ་བའི་སྡེ་བཞི་ལས་གྱེས་པ་བཅོ་བརྒྱད་དུ་གསུངས། དེའི་ནང་ནས་གནས་མ་བུ་
པའི་སྡེ་པ་སོགས་ཁ་ཅིག་གིས་རྟག་མི་རྟག་གང་དུ་ཡང་བརྗོད་དུ་མེད་པའི་གང་ཟག་རང་
རྐྱ་ཐུབ་པའི་རྫས་ཡོད་ཁས་ལེན་ལ། བྱེ་སྨྲ་ཕལ་ཆེ་བ་དང་། མདོ་སྡེ་པ། སེམས་
ཙམ་པ། དབུ་མ་རང་རྒྱུད་པ་རྣམས་ཀྱིས་གང་ཟག་རང་རྐྱ་ཐུབ་པའི་རྫས་ཡོད་བཀག་
པ་གང་ཟག་གི་བདག་མེད་ཕྲ་མོ་དང་། དེར་འཛིན་པ་གང་ཟག་གི་བདག་འཛིན་དུ་བཞེད།
ཁྱད་པར་བྱེ་བྲག་སྨྲ་བ་དང་མདོ་སྡེ་པ་གང་ཟག་གི་བདག་མེད་མ་གཏོགས་ཆོས་ཀྱི་བདག་
མེད་ཁས་མི་ལེན། བདག་མེད་དེ་བསྒོམས་པས་ཉོན་སྒྲིབ་ཟད་པའི་ཐར་པ་ཐོབ་པ་དང་།
དེའི་སྟེང་དུ་བྱང་ཆུབ་མཆོག་ཏུ་སེམས་བསྐྱེད་པ་བསྣན་ཏེ། བསྐལ་པ་གྲངས་མེད་གསུམ་
དུ་ཉམས་སུ་བླངས་པས་རྫོགས་པའི་སངས་རྒྱས་ཐོབ་པར་འདོད། སེམས་ཙམ་པས་
ཐར་པ་ཐོབ་ཚུལ་གོང་དང་འདྲ་བ་ལ། གཟུང་འཛིན་རྫས་གཞན་གྱིས་སྟོང་པའི་ཆོས་
ཀྱི་བདག་མེད་དང་། ཆོས་རྣམས་ཀྱི་ངོ་བོ་དང་ཁྱད་པར་ལ་ཀུན་བཏགས་པའི་ཀུན་
བཏགས་རང་གི་མཚན་ཉིད་ཀྱིས་གྲུབ་པས་སྟོང་པའི་ཆོས་ཀྱི་བདག་མེད་བསྒོམ་པའི་སྟེང་
དུ་ཐེག་ཆེན་སེམས་བསྐྱེད་འཁོར་བཅས་བསྣན་ཏེ། བསྐལ་པ་གྲངས་མེད་གསུམ་ལ་



་
-_281
རྒྱུད་སྡེ་སྤྱི་རྣམ།
སོགས་པར་ཉམས་སུ་བླངས་པས་རྫོགས་པའི་སངས་རྒྱས་ཐོབ་པར་འདོད། རང་རྒྱུད་
པས་ཆོས་རྣམས་བློ་གནོད་མེད་ལ་སྣང་བའི་དབང་གིས་བཞག་པ་མ་ཡིན་པའི་ཡོད་པ་
བཀག་པའི་སྟོང་ཉིད་བསྒོམ་པའི་སྟེང་དུ་སྔ་མ་བཞིན་དུ་བསྣན་ཏེ་བསྒོམས་པས་སངས་
རྒྱས་ཐོབ་པར་འདོད། དེ་ཡང་རང་རྒྱུད་པ་ཐམས་ཅད་བདེན་གྲུབ་བཀག་པའི་སྟོང་
ཉིད་ཀྱི་ལྟ་བ་འདོད་པར་མཚུངས་ཀྱང་། སློབ་དཔོན་ཡེ་ཤེས་སྙིང་པོ་དང་ལེགས་ལྡན་
འབྱེད་སོགས་ཀྱིས་ཕྱི་དོན་ཁས་ལེན་ཞིང་། རང་རིག་ཁས་མི་ལེན་པས་མདོ་སྡེ་སྤྱོད་
པའི་དབུ་མ་པ་ཞེས་པ་དང་། ཞི་འཚོ་ཡབ་སྲས་དང་འཕགས་སེང་གཉིས་དང་། སངས་
རྒྱས་ཡེ་ཤེས་ཞབས་སོགས་ཀྱིས་རང་རིག་ཁས་ལེན་ཞིང་། ཕྱི་དོན་ཁས་མི་ལེན་པས་
རྣལ་འབྱོར་སྤྱོད་པའི་དབུ་མ་པ་ཞེས་བྱའོ། །ཐལ་འགྱུར་བ་ནི་གང་ཟག་རང་རྐྱ་ཐུབ་
པའི་རྫས་ཡོད་བཀག་པའི་ལྟ་བ་ལ་གོམས་པར་བྱས་པ་ཙམ་གྱིས་ཐར་པ་ཐོབ་མི་ནུས་ལ།
བདེན་པ་གཉིས་ཅོར་དུའང་གང་ཟག་དང་ཆོས་རང་བཞིན་གྱིས་གྲུབ་པ་བཀག་པའི་ལྟ་
བ་གོམས་པར་བྱས་པས་ཉོན་སྒྲིབ་ཟད་པའི་ཐར་པ་ཐོབ་པ་དང་། དེའི་སྟེང་དུ་ཐེག་ཆེན་
སེམས་བསྐྱེད་འཁོར་བཅས་བསྣན་ཏེ། བསྐལ་པ་གྲངས་མེད་གསུམ་ལ་སོགས་པར་
ཉམས་སུ་བླངས་པས་རྫོགས་པའི་སངས་རྒྱས་ཐོབ་པར་འདོད་དོ། །གཉིས་པ་ཐེག་པའི་
སྒོ་ནས་དབྱེ་བ་ལ་གཉིས། ཐེག་པ་དམན་པ་དང་། ཐེག་པ་ཆེན་པོའོ། །དང་པོ་ནི།
ཆེད་དུ་བྱ་བ་རང་གཅིག་པུའི་ཕྱིར་དུ་ཐོབ་བྱ་འཁོར་བའི་སྡུག་བསྔལ་ཞི་བའི་གོ་འཕང་
དེར་བགྲོད་པར་བྱེད་པའི་ལམ་མམ་འབྲས་བུ་ནི་ཐེག་དམན་གྱི་ལམ་གྱི་ངོ་བོ་ཡིན། ཐེག་
པ་ཆེ་ཆུང་དེ་གཉིས་ལྟ་བའི་སྒོ་ནས་ཕྱེ་བ་མ་ཡིན་ཏེ། ཐེག་དམན་ལའང་གང་ཟག་དང་
ཆོས་རང་བཞིན་མེད་རྟོགས་ཀྱི་ཤེས་རབ་ཡོད་པའི་ཕྱིར། འོ་ན་གང་གིས་ཕྱེ་སྙམ་ན་



l:
གསང་འདུས་བསྐྱེད་རྫོགས། །
282
ཐེག་པ་ཆེན་པོའི་ལམ་གྱི་ལུས་ཁྱད་པར་གཅིག་ཡོད་པ་དང་མེད་པའི་སྒོ་ནས་ཕྱེ་བ་ཡིན་
ཏེ༑ འདི་ལྟར་སེམས་ཅན་ཐམས་ཅད་ལ་སེམས་སྙོམས་པ། མར་ཤེས་པ། དྲིན་དྲན་
པ༑ དྲིན་གཟོ་བ། ཡིད་འོང་གི་བྱམས་པ། སྡུག་བསྔལ་དང་བྲལ་ན་སྙམ་པའི་སྙིང་
རྗེ༑ སྡུག་བསྔལ་དང་བྲལ་བ་དེ་བདག་གིས་བྱའོ་སྙམ་པའི་ལྷག་བསམ། སེམས་ཅན་
ཐམས་ཅད་ཀྱི་དོན་དུ་སངས་རྒྱས་ཐོབ་པར་བྱའོ་སྙམ་པའི་སྨོན་སེམས་དང་། དེ་ནས་
སྤྱོད་པ་ལ་སློབ་འདོད་སྦྱངས་ནས་སློབ་འདོད་བྱུང་བ་ན་འཇུག་སྡོམ་ཆོ་གས་བཟུང་སྟེ།
དགག་པའི་བསླབ་བྱ་རྩ་ལྟུང་བཅོ་བརྒྱད་དང་། ཉེས་བྱས་ཞེ་དྲུག་སྤོང་བ་དང་། བསྒྲུབ་
པའི་བསླབ་བྱ་ཕ་རོལ་ཏུ་ཕྱིན་པ་དྲུག་དང་། བསྡུ་བའི་དངོས་པོ་བཞི་ལ་སློབ་པ་རྣམས་
ཐེག་ཆེན་ལ་ཡོད་ཐེག་དམན་ལ་མེད་པའི་གནད་ཀྱིས་སོ། །ཐེག་དམན་པ་ལ་གཉིས་
ཏེ༑ ཉན་ཐོས་ཀྱི་ཐེག་པ་དང་། རང་རྒྱལ་གྱི་ཐེག་པའོ། །ཐེག་པ་དེ་གཉིས་ལྟ་བ་
དང་སྤྱོད་པའི་སྒོ་ནས་ཕྱེ་བ་མ་ཡིན་ཏེ། ཆོས་རང་བཞིན་མེད་རྟོགས་ཀྱི་ཤེས་རབ་གཉིས་
ཀ་ལ་ཡོད། ཐེག་ཆེན་སེམས་བསྐྱེད་དེ་གཉིས་ཀ་ལ་མེད་པར་མཚུངས་པའི་ཕྱིར། འོ་
ན་གང་གིས་ཕྱེ་སྙམ་ན། སྲིད་པ་ཐ་མ་པའི་ཚེ་སློབ་དཔོན་གཞན་ལ་ལྟོས་དགོས་མི་དགོས་
དང་། ཐོབ་བྱའི་འབྲས་བུ་ལ་མཆོག་དམན་ཡོད་པ་དང་། འབྲས་བུ་ཐོབ་ནས་སྒྲ་མེད་
ལུས་ཀྱི་རྣམ་འགྱུར་གྱི་སྒོ་ནས་ཆོས་སྟོན་མི་སྟོན་སོགས་ཀྱིས་ཕྱེ་བའོ། །གཉིས་པ་ནི་
ཆེད་དུ་བྱ་བ་སེམས་ཅན་ཐམས་ཅད་ཀྱི་དོན་དུ་རྫོགས་པའི་སངས་རྒྱས་དེར་བགྲོད་པའི་
ལམ་མམ་འབྲས་བུ་ནི་ཐེག་ཆེན་གྱི་ལམ་གྱི་ངོ་བོ་ཡིན། དེ་ལ་ཡང་ཕ་རོལ་ཏུ་ཕྱིན་པའི་
ཐེག་པ་དང༌། སྔགས་ཀྱི་ཐེག་པ་གཉིས་ཏེ། བླ་མེད་ཀྱི་རྒྱུད་དོན་ལ་འཇུག་པ་ལས།
བྱང་ཆུབ་སེམས་དཔའི་ཐེག་པ་ནི་གཉིས་ཏེ། ས་དང་ཕ་རོལ་ཏུ་ཕྱིན་པའི་ཐེག་པ་དང་།



283
རྒྱུད་སྡེ་སྤྱི་རྣམ།
གསང་སྔགས་འབྲས་བུའི་ཐེག་པའོ། །ཞེས་གསུངས། ཕར་ཕྱིན་ཐེག་པ། མཚན་
ཉིད་ཐེག་པ། རྒྱུའི་ཐེག་པ། ཆགས་བྲལ་གྱི་ལམ་གྱིས་འཚང་རྒྱ་བའི་ཐེག་པ་ཞེས་པ་
རྣམས་མིང་གི་རྣམ་གྲངས་ཡིན། ཅི་ཕྱིར་ཕར་ཕྱིན་ཐེག་པ་ཞེས་སོགས་སུ་བརྗོད་ཅེ་
ན༑ ལྷའི་སྐུ་བསྒོམ་པ་མེད་པར་ཕར་ཕྱིན་གྱི་ཐེག་པ་ཙམ་ལ་བརྟེན་ནས་སངས་རྒྱས་
པའི་ལམ་ཡིན་པས་ན་ཕར་ཕྱིན་ཐེག་པ་དང་། འབྲས་བུའི་དུས་ཀྱི་ཡོངས་སུ་དག་པ་
བཞི་དང་རྣམ་པ་མཐུན་པའི་ལམ་བསྒོམ་པ་མེད་པར། དེའི་རྒྱུ་ཙམ་ལ་དམིགས་པས་
ན་རྒྱུའི་ཐེག་པ་ཞེས་བྱའོ། །གསང་སྔགས་ཀྱི་ཐེག་པ། རྡོ་རྗེའི་ཐེག་པ། འབྲས་བུའི་
ཐེག་པ། ཐབས་ཀྱི་ཐེག་པ། ཆགས་ཅན་གྱི་ལམ་གྱིས་འཚང་རྒྱ་བའི་ཐེག་པ་ཞེས་པ་
རྣམས་མིང་གི་རྣམ་གྲངས་ཡིན། ཅི་ཕྱིར་གསང་སྔགས་ཀྱི་ཐེག་པ་ཞེས་སོགས་སུ་བརྗོད་
ཅེ་ན། གསང་ཞིང་སྦས་པས་འགྲུབ་ལ་སྣོད་མིན་གྱི་ཡུལ་མིན་པས་ན་གསང་བ་དང་།
ཡིད་འཁོར་བའི་སྡུག་བསྔལ་ལས་སྐྱོབ་པར་བྱེད་པས་ན་སྔགས་ཞེས་བྱའོ། །ཤེས་རབ་
ངེས་ངོར་སྟོང་ཉིད་ངེས་ཤིང་། ཐབས་སྣང་ངོར་རྟེན་དང་བརྟེན་པའི་ལྷའི་འཁོར་ལོར་
ཤར་བ་གཉིས་བློ་གཅིག་ངོར་མངོན་གྱུར་དུ་ཚོགས་པས་ན་རྡོ་རྗེའི་ཐེག་པ། འབྲས་དུས་
ཀྱི་ཡོངས་སུ་དག་པ་བཞི་དང་རྣམ་པ་མཐུན་པར་བསྒོམ་པའི་ལམ་ཡིན་པས་ན་འབྲས་
བུའི་ཐེག་པ། ཕ་རོལ་ཏུ་ཕྱིན་པའི་ཐེག་པ་ལས་ཐབས་མཆོག་ཏུ་གྱུར་པའི་ཐེག་པ་ཡིན་
པས་ན་ཐབས་ཀྱི་ཐེག་པ། འདོད་ཡོན་ལ་ཆགས་པ་ལམ་དུ་བྱས་ནས་འཚང་རྒྱ་བའི་
ཐེག་པ་ཡིན་པས་ན་ཆགས་ཅན་གྱི་ཐེག་པ་ཞེས་བྱའོ། །ཐེག་པ་དེ་བརྗོད་བྱར་བྱེད་པའི་
རྒྱུད་སྡེའི་ཚོགས་ནི་རིག་པ་འཛིན་པ་རྣམས་ཀྱི་བསླབ་པའི་གཞི་དང་གྲུབ་པའི་མཐའ་སྟོན་
པར་བྱེད་པས་ན་རིག་པ་འཛིན་པའི་སྡེ་སྣོད་ཅེས་བྱའོ། །དེ་སྡེ་སྣོད་གསུམ་པོ་གང་དུ་



284
གསང་འདུས་བསྐྱེད་རྫོགས། །
གཏོགས་ན་དཔུང་བཟང་གིས་ཞུས་པ་ལས། གསང་སྔགས་མདོ་སྡེའི་ཚུལ་དུ་བཤད་
ཀྱི་ཉོན་ཞེས་པ་དང་། ཤནྟི་པས། ཟབ་དོན་བསྡུས་ཏེ་སྟོན་པ་མདོ་སྡེའི་སྡེ་སྣོད་ཅེས་
གསུངས་པས། རང་གི་ངོ་བོ་མདོ་སྡེའི་སྡེ་སྣོད་ལ་ནང་ཚན་གྱི་ཕྱེ་བས་འདུལ་བ་དང་
མངོན་པའི་སྡེ་སྣོད་ཀྱང་ཡོད་པར་གསུངས་སོ། །ཕར་ཕྱིན་གྱི་ཐེག་པ་དེ་ལ་ལམ་བགྲོད་
པ་མྱུར་བུལ་གྱི་སྒོ་ནས་རིམ་པ་ལྔ་ཡོད་པར་ངེས་པ་དང་མ་ངེས་པ་ལ་འཇུག་པའི་ཕྱག་
རྒྱའི་མདོ་ལས་གསུངས་ཏེ། ཕྱགས་དང་གླང་པོ་ཆེའི་ཤིང་རྟ་ལྟ་བུས་འགྲོ་བ་གཉིས་དང༌།
ཉི་མ་དང་ཟླ་བ་ལྟ་བུས་འགྲོ་བ་གཅིག་དང་། ཉན་ཐོས་དང་རང་སངས་རྒྱས་ཀྱི་རྫུ་འཕྲུལ་
ལྟ་བུས་འགྲོ་བ་གཉིས་སོ། །འོན་ཐེག་པ་དེ་གཉིས་གང་གི་སྒོ་ནས་འབྱེད་པ་ཡིན་ཅེ་ན།
དེ་གཉིས་ཀའི་ཐོབ་བྱ་མཐར་ཐུག་སྐྱོན་ཀུན་ཟད་དང་། ཡོན་ཏན་ཀུན་རྫོགས་སུ་མཚུངས་
པས་ཐོབ་བྱ་འབྲས་བུ་ལ་མཆོག་དམན་ཡོད་པའི་སྒོ་ནས་མི་འབྱེད། དེ་གཉིས་ཀའི་གདུལ་
བྱ་རྟེན་སེམས་བསྐྱེད་སྤྱོད་པ་ཕྱིན་དྲུག་ལ་སློབ་པར་མཚུངས་པས་སྤྱོད་པའི་སྒོ་ནས་མི་
འབྱེད། རང་བཞིན་མེད་རྟོགས་ཀྱི་ཤེས་རབ་གཉིས་ཀ་ལ་ཡོད་པར་མཚུངས་པས་ལྟ་
བའི་སྒོ་ནས་མི་འབྱེད། ལམ་བགྲོད་པ་མྱུར་བུལ་དང་། གདུལ་བྱའི་དབང་པོ་ལ་མཆོག་
དམན་ཡོད་པའི་སྒོ་ནས་ཀྱང་མི་འབྱེད་དོ། །འོ་ན་ཅི་ཡིན་ཞེ་ན། ཐེག་ཆེན་པའི་དོན་
དུ་གཉེར་བྱ་ནི་གཞན་དོན་དང་བྱང་ཆུབ་གཉིས་ལས། གཞན་དོན་གཙོ་བོ་ཡིན་གྱི་བྱང་
ཆུབ་ནི་མ་ཡིན་ཏེ། བྱང་ཆུབ་ནི་གཞན་དོན་གྱི་ཡན་ལག་ཏུ་དོན་དུ་གཉེར་བ་ཙམ་ཡིན་
པའི་ཕྱིར། དཔེར་ན་སྐོམ་པས་གདུངས་པའི་གང་ཟག་གི་དོན་དུ་གཉེར་བྱའི་གཙོ་བོ་
ནི་བཏུང་བ་ཡིན་ཀྱང་། དེ་ཐོབ་པའི་ཕྱིར་དུ་སྣོད་དོན་དུ་གཉེར་བ་ལ་འཇུག་པ་བཞིན་
ནོ༑ ༑དེ་ལྟ་བུའི་བྱང་ཆུབ་དེ་ལ་ཡང་ཆོས་གཟུགས་གཉིས་ཡོད་པ་ལས། གཟུགས་



རྒྱུད་སྡེ་སྤྱི་རྣམ།
285
སྐུ་དོན་དུ་གཉེར་བྱའི་གཙོ་བོ་ཡིན་གྱི། ཆོས་ཀྱི་སྐུ་ནི་མ་ཡིན་ཏེ། གཟུགས་སྐུས་གདུལ་
བྱ་ལ་དངོས་སུ་སྣང་ནས་དོན་བྱེད་ལ། ཆོས་སྐུས་དེ་ལྟར་མི་བྱེད་པའི་ཕྱིར། དེ་ལྟ་
བུའི་གཟུགས་སྐུ་དང་རྣམ་པར་མཐུན་པར་བསྒོམ་པའི་ལམ་གྱི་ལུས་ཁྱད་པར་”གཅིག་
ཡོད་པ་དེ་ཕར་ཕྱིན་ཐེག་པར་མེད་ལ། སྔགས་ཀྱི་ཐེག་པ་ལ་ཡོད་པས། ཐེག་པ་དེ་
གཉིས་ཀྱི་ཁྱད་པར་ནི་འདིས་ཕྱེ་བ་ཡིན་ནོ། །མདོར་བསྡུ་ན་ཤེས་རབ་ངེས་ངོར་སྟོང་
ཉིད་ངེས་ཤིང༌། ཐབས་སྣང་ངོར་རྟེན་བརྟེན་པའི་ལྷའི་འཁོར་ལོར་ཤར་བ་གཉིས་བློ་
གཅིག་གི་ངོར་མངོན་གྱུར་ད་ཚོགས་པ་ཕར་ཕྱིན་ཐེག་པ་ལ་མེད་ལ། སྔགས་ཀྱི་ཐེག་
པ་ལ་ཡོད་པའི་སྒོ་ནས་ཡིན་པ་ནི། རྡོ་རྗེ་གུར་ཀྱི་ལེའུ་དང་པོ་ལས། གལ་ཏེ་སྟོང་པ་
ཐབས་ཡིན་ན། །དེ་ཚེ་སངས་རྒྱས་ཉིད་མི་འགྱུར། །རྒྱུ་ལས་འབྲས་བུ་གཞན་མེད་
ཕྱིར། །ཐབས་ནི་སྟོང་པ་ཉིད་མ་ཡིན། །ལྟ་བ་རྣམས་ལས་བཟློག་རྣམས་དང་། །བདག་
ཏུ་ལྟ་བ་འཚོལ་རྣམས་ཀྱི། །བདག་ཏུ་འཛིན་པ་ཟློག་པའི་ཕྱིར། །རྒྱལ་བ་རྣམས་ཀྱིས་
སྟོང་པར་བསྟན། །དེ་ཕྱིར་དཀྱིལ་འཁོར་འཁོར་ལོ་ཞེས། །བདེ་བའི་ཐབས་ཀྱིས་སྡོམ་
པ་སྟེ། །སངས་རྒྱས་ང་རྒྱལ་རྣལ་འབྱོར་གྱིས། །སངས་རྒྱས་ཉིད་ཡུན་རིང་མི་འགྱུར།།
སྟོན་པ་སུམ་བཅུ་རྩ་གཉིས་མཚན། །མངའ་བདག་དཔེ་བྱད་བརྒྱད་བཅུར་ལྡན། །དེ་
ཕྱིར་ཐབས་དེས་བསྒྲུབ་བྱ་དེ། །ཐབས་དེ་སྟོན་པའི་གཟུགས་ཅན་ནོ། །ཞེས་གསུངས་
དེའི་དོན་ནི་གོང་དུ་སྟོང་ཉིད་རྟོགས་པའི་ཤེས་རབ་དེ་བདག་འཛིན་དང་རྣམ་པ་འགལ་
བའི་ལམ་ཡིན་པར་གསུངས་པ་ལ་ཁོ་ན་རེ། སྟོང་ཉིད་རྟོགས་པའི་ཤེས་རབ་རྐྱང་པ་
བསྒོམས་པས་རྫོགས་པའི་སངས་རྒྱས་འགྲུབ་སྟེ། སྟོང་ཉིད་རྟོགས་པའི་ཤེས་རབ་རྐྱང་
༡༽ བ་ ཆད་དམ་བརྟག་གོ།



286
གསང་འདུས་བསྐྱེད་རྫོགས།
པ་དེ་བདག་འཛིན་དང་རྣམ་པ་འགལ་བའི་ལམ་ཡང་ཡིན། བདེན་འཛིན་དང་བདེན་
སྣང་གཉིས་ཀ་སྤོང་བྱེད་ཀྱི་ཐབས་ཀྱང་ཡིན་པའི་ཕྱིར་ཞེ་ན། སྟོང་ཉིད་རྟོགས་པའི་ཤེས་
རབ་རྐྱང་པ་དེ་སངས་རྒྱས་ཐོབ་པའི་ལམ་ཡིན་པ་དེའི་ཚེ་ན་སྟེ། དེ་ལྟར་ན་རྫོགས་པའི་
སངས་རྒྱས་ཐོབ་པར་མི་འགྱུར་ཏེ། སྟོང་ཉིད་རྟོགས་པའི་ཤེས་རབ་རྐྱང་པ་དེ་ལ་ཆོས་
སྐུའི་རྒྱུ་ལས་གཞན་འབྲས་བུ་གཟུགས་སྐུ་དང་རྣམ་པ་མཐུན་པའི་ལམ་མེད་པའི་ཕྱིར།
འོ་ན་སྟོང་ཉིད་བསྟན་པ་ལ་དགོས་པ་ཅི་ཡོད་ཅེ་ན། ཆོས་བདག་མེད་པའི་ལྟ་བ་རྣམས་
ལས་ཕྱིན་ཅི་ལོག་པ་དང་། བདག་ཏུ་ལྟ་བ་ཚོལ་བ་སྟེ་བདག་ཏུ་འཛིན་པ་ལ་མངོན་པར་
ཞེན་པ་རྣམས་ཀྱིས་བདག་ཏུ་འཛིན་པ་ལོག་པའི་ཕྱིར་དུ། རྒྱལ་བ་རྣམས་ཀྱིས་སྟོང་ཉིད་
བསྟན་པ་ཡིན་ནོ། །འོ་ན་འབྲས་བུ་སངས་རྒྱས་ཀྱི་གཟུགས་སྐུ་ཐོབ་པའི་ཐབས་དེ་གང་
ཡིན་ཞེ་ན། སྟོང་ཉིད་རྟོགས་པའི་ཤེས་རབ་རྐྱང་པ་དེ་སངས་རྒྱས་ཐོབ་པའི་ཐབས་མ་
ཡིན་པ་དེ་ཕྱིར་ན། བདག་ཉིད་ཀྱི་སངས་རྒྱས་ཀྱི་ང་རྒྱལ་དང་ལྡན་པ་དེའི་སྒོ་ནས་བདེ་
བས་ངེས་ངོར་སྟོང་ཉིད་ངེས་པ་དང་དབྱེར་མེད་དུ་སྡོམ་པའི་ཐབས་སྣང་ངོར་རྟེན་དང་
བརྟེན་པའི་དཀྱིལ་འཁོར་གྱི་འཁོར་ལོ་ཤར་བའི་ལྷའི་རྣལ་འབྱོར་གྱིས་རྫོགས་པའི་སངས་
རྒྱས་ཉིད་ཡུན་མི་རིང་བར་མྱུར་དུ་ཐོབ་པར་འགྱུར་རོ། །འོ་ན་སངས་རྒྱས་ཀྱི་གཟུགས་
སྐུ་དེ་ཐོབ་པ་ལ་མཚན་དཔེས་བརྒྱན་པའི་ལྷའི་རྣལ་འབྱོར་དགོས་པའི་རྒྱུ་མཚན་གང་
ཞེ་ན། དེའི་རྒྱུ་མཚན་ཡོད་དེ། སྟོན་པ་སངས་རྒྱས་ཀྱི་གཟུགས་སྐུ་དེ་མཚན་སོ་གཉིས་
དང་དཔེ་བྱད་བརྒྱད་བཅུའི་མངའ་བདག་ཅན་ཡིན་པའི་ཕྱིར། དེ་ལ་ཁྱབ་པ་ཡོད་དེ།
ཐབས་སྟོན་པའི་གཟུགས་ཀྱི་སྐུ་དེ་རང་གི་རྣམ་པ་ཅན་བསྒོམས་པའི་ཐབས་ཀྱིས་བསྒྲུབ་
པར་བྱ་བ་ཡིན་པའི་ཕྱིར། ཞེས་པའོ། །བདག་སྒྲུབ་པ་ལས་ཀྱང་། དེ་ནི་དེ་ཁོ་ན་ལྟར་



287
་-
- -
- -
-
-
--
-
-
རྒྱུད་སྡེ་སྤྱི་རྣམ།
མ་ཡིན་ཏེ། རྒྱུ་མི་འདྲ་བ་གོམས་པ་ལས་རྫོགས་པའི་བྱང་ཆུབ་མངོན་དུ་གྱུར་པ་དང་
རྗེས་མཐུན་པའི་ལམ་བསྒོམ་པ་མེད་པའི་ཕྱིར་ཞེས་གསུངས་ཏེ། དེའི་དོན་ཕར་ཕྱིན་
ཐེག་པར་སྦྱིན་པ་ལ་སོགས་པ་གཟུགས་སྐུ་སྒྲུབ་པའི་ཐབས་སུ་བཤད་པ་དེ་ནི་དེ་ཁོ་ན་ལྟར་
ཡང་མ་ཡིན་ཏེ། གཟུགས་སྐུ་དང་རྣམ་པ་མཐུན་པའི་ལམ་མ་ཡིན་པའི་ཕྱིར། ཞེས་ ་
པའོ། །གཟུགས་སྐུ་དང་རྣམ་པ་མཐུན་པའི་ལམ་མ་ཡིན་ན། གཟུགས་སྐུ་བསྒྲུབ་པའི་
ཐབས་བླ་ན་མེད་པ་མིན་པས་ཁྱབ་སྟེ། ཟབ་པ་ཆོས་ཀྱི་སྐུ་དང་རྒྱ་ཆེ་བ་གཟུགས་ཀྱི་
སྐུ་གཉིས་རང་དང་རྣམ་པ་མཐུན་པའི་ལམ་གྱིས་སྒྲུབ་དགོས་པའི་ཕྱིར་ཏེ། དེ་ཉིད་ལས།
བདག་ཉིད་ཀྱི་རང་གི་ངོ་བོ་ཉིད་ཀྱིས་ཟབ་པ་དང་རྒྱ་ཆེ་བའི་བདག་ཉིད་ཅན་གྱི་འབྲས་
བུ་ནི། རང་གི་རང་བཞིན་ལས་བསྒྲུབ་པར་བྱ་བ་ཡིན་ལ། ཞེས་གསུངས། དེས་ན་
གཟུགས་སྐུ་དེ་རང་དང་རྣམ་པ་མཐུན་པའི་ལམ་གྱིས་བསྒྲུབ་དགོས་ཏེ། ཆོས་སྐུ་དེ་ལྟར་
དགོས་པ་གང་ཞིག །འདི་གཉིས་བྱེད་ན་བྱེད་མཉམ་དང་། འཇོག་ན་འཇོག་མཉམ་
བྱེད་དགོས་པར་ཀུན་ནས་མཚུངས་པའི་ཕྱིར་ཏེ། དེ་ཉིད་ལས། དེ་བས་ནས་བདག་
མེད་པ་དང་འདྲ་བར་རྒྱ་ཆེ་བའི་རང་གི་ངོ་བོ་ཡང་ཐ་མི་དད་པ་ཉིད་དུ་བསྒོམ་པར་བྱའོ་
ཞེས་གསུངས་པ་དང་། ལྷན་ཅིག་སྐྱེས་པའི་སྣང་བ་ལས་ཀྱང༌། སྦྱིན་པ་ལ་སོགས་པ་
ཐབས་ཀྱི་སྒོ་ནས་དང་། སྨོན་ལམ་གྱི་སྟོབས་ཀྱིས་འབྱུང་བར་འགྱུར་རོ། །ཞེས་བརྗོད་
པར་ཡང་མི་བྱ་སྟེ། གང་གི་ཕྱིར་མ་བསྒོམས་པའི་ལོངས་སྤྱོད་རྫོགས་པ་དང་སྤྲུལ་པའི་
སྐུ་ཉིད་དག་ལ་ཡང་ཐེ་ཚོམ་ཟ་བ་ནི་ཇི་ལྟར་སེམས་ངེས་པར་འགྱུར། དེ་ལྟར་ཡང་སྨོན་
ལམ་གྱི་སྟོབས་ཀྱིས་འབྱུང་བར་འགྱུར་རོ་ཞེ་ན། བདག་མེད་པ་ཡང་མ་བསྒོམས་པ་
ཉིད་དུ་མངོན་སུམ་ཉིད་དུ་འགྱུར་བས། དེ་བསྒོམས་པའི་ངལ་བས་ཅི་ཞིག་བྱ། གལ་



288
གསང་འདུས་བསྐྱེད་རྫོགས། །
ཏེ་དེ་ནི་བསྒོམས་པ་ཉིད་ཀྱིས་འབྱུང་བར་འགྱུར་རོ་ཞེ་ན། ལོངས་སྤྱོད་རྫོགས་པ་དང་
སྤྲུལ་པའི་སྐུ་གཉིས་ཀྱིས་ཉེས་པ་ཅི་ཞིག་བྱས་ན། གང་གི་ཕྱིར་དེ་དག་བསྒོམ་པར་མི་
བྱ༔ དེའི་ཕྱིར་ཕ་རོལ་ཏུ་ཕྱིན་པའི་ཐེག་པ་ལ་གནས་པས་ཀྱང་སྐུ་གསུམ་གྱི་བདག་ཉིད་
ཅན་གྱི་སངས་རྒྱས་ཁས་བླང་བར་བྱའོ། །དེ་ནས་བསྒོམས་པས་གསལ་བར་འགྱུར་རོ་
ཞེས་རྒྱ་ཆེར་གསུངས་སོ། །ཕར་ཕྱིན་ཐེག་པ་ལས་མཆོག་ཏུ་གྱུར་པའི་སྔགས་ཀྱི་ཐེག་
པ་དེ་ལ་ཡང་རྒྱུད་སྡེ་བཞིར་གསུངས་ལ། དེ་བཞིའི་ཁྱད་པར་ཐོབ་བྱ་འབྲས་བུ། བསམ་
པ་སེམས་བསྐྱེད། སྤྱོད་པ་ཕྱིན་དྲུག །རྟོགས་པ་ལྟ་བ། ལྷའི་རྣལ་འབྱོར་སོགས་ཀྱི་སྒོ་
ནས་འབྱེད་མི་ནུས་སོ། །འོ་ན་གང་གི་སྒོ་ནས་འབྱེད་པ་ཡིན་ཞེ་ན། འདི་ལ་ཁ་ཅིག་
ན་རེ་གཏི་མུག་ཅན་ཚངས་པའི་རྗེས་སུ་འབྲང་བའི་གདུལ་བྱ་རྗེས་སུ་འཛིན་པའི་ཕྱིར་
དུ་བྱ་རྒྱུད། ཞེ་སྡང་ཅན་ཁྱབ་འཇུག་གི་རྗེས་སུ་འབྲང་བའི་གདུལ་བྱ་རྗེས་སུ་འཛིན་
པའི་ཕྱིར་དུ་སྤྱོད་རྒྱུད། འདོད་ཆགས་ཅན་དབང་ཕྱུག་གི་རྗེས་སུ་འབྲང་བའི་གདུལ་
བྱ་རྗེས་སུ་འཛིན་པའི་ཕྱིར་དུ་བླ་མེད་ཀྱི་རྒྱུད། མ་ངེས་པ་དེ་གསུམ་གང་རུང་དང་ཕྲད་
པའི་རྗེས་སུ་འབྲང་བའི་གདུལ་བྱ་རྗེས་སུ་འཛིན་པའི་ཕྱིར་དུ་རྣལ་འབྱོར་གྱི་རྒྱུད་གསུངས་
ཞེས་ཟེར། ཡང་ཁ་ཅིག་བྲམ་ཟེའི་རིགས། རྗེའུ་རིགས། རྒྱལ་རིགས། དམངས་
རིགས་བཞི་རྗེས་སུ་གཟུང་བའི་ཕྱིར་རིམ་པ་བཞིན་རྒྱུད་སྡེ་བཞི་གསུངས་ཞེས་ཟེར། ཡང་
ཁ་ཅིག་ནང་པ་སངས་རྒྱས་པ་ལ་གྲུབ་མཐའ་སྨྲ་བ་བཞི་ཡོད་པ་དང་མཐུན་པར་ལྷའི་བསྐྱེད་
ཆོག་མི་འདྲ་བ་བཞི་སྟོན་པའི་སྒོ་ནས་རྒྱུད་སྡེ་བཞིར་གསུངས་ཞེས་ཟེར་མོད་ཀྱང་། རང་
ལུགས་ནི་སྔགས་ལ་འཇུག་པའི་གདུལ་བྱའི་གཙོ་བོ་འདོད་ཡོན་ལ་ཆགས་པ་ལམ་དུ་བྱེད་
ཚུལ་མི་འདྲ་བ་བཞི་ཡོད་པའི་སྒོ་ནས་འབྱེད་པ་ཡིན་ཏེ། བླ་མེད་ཀྱི་རྒྱུད་དོན་ལ་འཇུག་



289
རྒྱུད་སྡེ་སྤྱི་རྣམ།
པ་ལས། གསང་སྔགས་འབྲས་བུ་རྡོ་རྗེ་ཐེག་པ་ལ་འཇུག་པའི་སྒོ་རྣམ་པ་བཞི་སྟེ། བྱ་
བའི་རྒྱུད། སྤྱོད་པའི་རྒྱུད། རྣལ་འབྱོར་གྱི་རྒྱུད། ་.་འབྱོར་བླ་མེད་ཀྱི་རྒྱུད་ཅེས་
སྤྱིར་གྲགས་པ་ཡིན་ནོ། །ཞེས་དང་། ཁ་སྦྱོར་ལས། རྒོད་དང་ལྟ་དང་ལག་བཅངས་
དང་། །གཉིས་གཉིས་འཁྱུད་དང་རྣམ་པ་བཞི། །སྲིན་བུའི་ཚུལ་གྱིས་རྒྱུད་བཞིར་གནས།།
ཞེས་དང་། རྡོ་རྗེ་གུར་ལས། དམན་པ་རྣམས་ལ་བྱ་བའི་རྒྱུད། །བླ་”མེད་རྣལ་འབྱོར་
དེ་ལྟག་ལའོ། །རྣལ་འབྱོར་མཆོག་ནི་སེམས་ཅན་མཆོག །རྣལ་འབྱོར་བླ་མེད་དེ་ལྟག་
ལའོ། །ཞེས་དང་། རྡོ་རྗེ་སྙིང་པོ་རྒྱན་གྱི་རྒྱུད་ལས། འདིར་ནི་གཉིས་པོ་འཁྱུད་པ་
ཡིས། །རྒྱུད་ཀྱི་དབྱེ་བ་བསྟན་པ་འོ། །དེ་བཞིན་དུ་ནི་ལག་བཅངས་དང་། །རྒོད་དང་
བལྟས་པར་ཤེས་པར་བྱ། །ཞེས་གསུངས། དེའི་དོན་བསྒོམས་པའི་ལྷ་མོ་ལ་བལྟས་
པའི་བདེ་བ་ཙམ་ལམ་དུ་བྱེད་པའི་གདུལ་བྱའི་དབང་དུ་བྱས་ནས་ཕྱིའི་སྤྱོད་པ་དང་། ནང་
ཏིང་ངེ་འཛིན་གཉིས་ལས། ཕྱིའི་སྤྱོད་པ་གཙོ་བོར་སྟོན་པའིརྒྱུད་བྱ་རྒྱུད། བསྒོམས་
པའི་ལྷ་མོ་ལ་བལྟས་པའི་སྟེང་དུ་རྒོད་པའི་བདེ་བ་ཙམ་ལམ་དུ་བྱེད་ནུས་པའི་གདུལ་བྱའི་
དབང་དུ་བྱས་ནས་ཕྱི་ལུས་ངག་གི་སྤྱོད་པ་དང་ནང་ལྷའི་རྣལ་འབྱོར་གཉིས་ཆ་མཉམ་
དུ་སྟོན་པའི་རྒྱུད་སྤྱོད་རྒྱུད། བསྒོམས་པའི་ལྷ་མོ་ལ་བལྟས་པ་དང་། རྒོད་པའི་སྟེང་
དུ་ལག་པ་བཅངས་པ་ལས་བྱུང་བའི་བདེ་བ་ཙམ་ལམ་དུ་བྱེད་ནུས་པའི་གདུལ་བྱའི་དབང་
དུ་བྱས་ནས། ཕྱི་ནང་གཉིས་ལས་ནང་ལྷའི་རྣལ་འབྱོར་གཙོ་བོར་སྟོན་པའི་རྒྱུད་རྣལ་
འབྱོར་རྒྱུད། དབང་པོ་གཉིས་མཉམ་པར་སྦྱར་བ་ལས་བྱང་བའི་ལྷན་སྐྱེས་ཀྱི་བདེ་བ་
ལམ་དུ་བྱེད་ནུས་པའི་གདུལ་བྱའི་དབང་དུ་བྱས་ནས་ནང་ལྷའི་རྣལ་འབྱོར་འབའ་ཞིག་
༡༽ མཐའ་གཅོད་རིན་པོ་ཆེའི་མྱུ་གུ་ ༨ ན་ ལས། བྱ་ ཡང་མཁས་གྲུབ་རྗེའི་བརྟག་གཉིས་ཀྱི་རྣམ་བཤད་
༢༤ བ་ ལས། བླ་མེད་རྣལ་འབྱོར་དེ་ལྟག་ལའོ།།



མང་འདུས་བསྐྱེད་རྫོགས། ། 290
པདཙོ་བོར་སྟོན་པའི་རྒྱུད་བླ་མེད་ཀྱི་རྒྱུད་དུ་འཇོག །སྒྲ་དོན་ཀྱང་། བྱ་བ་ཤས་ཆེ་བས་
ན་བྱ་རྒྱུད་དང་། ཕྱིའི་བྱ་བ་དང་ནང་ཏིང་ངེ་འཛིན་ཆ་མཉམ་དུ་སྤྱོད་པས་ན་སྤྱོད་རྒྱུད།
དང་གི་རྣལ་འབྱོར་ཤིན་ཏུ་གཙོ་བོར་གྱུར་པས་ན་རྣལ་འབྱོར་རྒྱུད། རྣལ་འབྱོར་དེ་ལས་
གོང་ན་མེད་པས་ན་རྣལ་འབྱོར་བླ་མེད་ཀྱི་རྒྱུད་ཅེས་བྱའོ། །འདི་དག་ཀྱང་རང་རང་
་གདུལ་བྱའི་གཙོ་བོ་ལམ་དུ་འཇུག་པའི་དབང་དུ་བྱས་ཀྱི། གདུལ་བྱ་ཕལ་པ་ལ་མ་
ས་པ་ཡིན་ཏེ། དེ་ཉིད་བསྡུས་པའི་རྒྱུད་ཕྱི་མའི་ཕྱི་མ་བསྒོམ་པས་འཇིགས་ཤིང་སྐྲག་
.:འི་གདུལ་བྱ་ལ་གསུངས་པར་དེ་ཉིད་སྣང་བ་ལས་བཤད་པའི་ཕྱིར། བླ་མེད་ཀྱི་རྒྱུད་
རྒྱུད་སྡེ་འོག་མ་གསུམ་ལ་བལྟས་པ་སོགས་ལས་བྱུང་བའི་བདེ་བ་ལམ་བྱེད་གསུངས་
ར་མ་ཟད། རྒྱུད་སྡེ་འོག་མ་རང་ལས་ཀྱང་དེ་དག་གི་གཞི་གསུངས་པ་ཡིན་ཏེ། བྱ་
རྒྱུད་ལ་བལྟས་པའི་བདེ་བ་ལམ་དུ་བྱེད་པ་ནི། དོན་ཞགས་ཀྱི་ཆོ་ག་ཞིབ་མོ་ལས། བཅོམ་
ལྡན་འདས་ཞལ་ཁྲོ་གཉེར་ཅན་མ་ལ་གཏོད་པར་བྱ་ཞིང་། ཞེས་དང་། གཡས་ཕྱོགས་
༽ས་ལྷ་མོ་སྒྲོལ་མ་འཛེམ་བག་དང་བཅས་ཤིང་ལུས་བཏུད་པར་མཆོག་སྦྱིན་པའི་ཕྱག་
སྤྱི་ལ་མིག་གཏོད་པར་བྱའོ། །གཡོན་དུ་པདྨའི་རིགས་མཛེས་མ་འཛེམ་བག་དང་བཅས་
|་གསང་སྔགས་ཀྱི་ཚུལ་དང་རྗེས་སུ་མཐུན་ཞིང་། དོན་ཡོད་ཞགས་པ་ལ་མིག་གཏོད་
ར་བྱའོ་ཞེས་པ་དང་། སྤྱོད་རྒྱུད་ལ་རྒོད་པའི་བདེ་བ་ལམ་དུ་བྱེད་པ་ནི། རྣམ་སྣང་
།ངོན་བྱང་ལས། དེ་ཡི་གཡས་སུ་ལྷ་མོ་ནི། །སངས་རྒྱས་སྤྱན་ཞེས་བྱ་བ་སྟེ། །ལྷ་
སོགས་ཅུང་ཟད་འཛུམ་པའི་ཞལ། །འོད་ཀྱི་དཀྱིལ་འཁོར་འདོམ་གང་བ། །མཚུངས་མེད་
ནི་རབ་ཏུ་དྭངས། །དེ་ནི་ཤཱ་ཀྱ་ཐུབ་པའི་ཡུམ། །ཞེས་པ་དང་། རྣལ་འབྱོར་རྒྱུད་
ས། ལག་བཅངས་ཀྱི་བདེ་བ་ལམ་དུ་བྱེད་པ་ནི། རྡོ་རྗེ་རྩེ་མོ་ལས། ལྷ་མོ་རྡོ་རྗེ་ཅ་



རྒྱུད་སྡེ་སྤྱི་རྣམ།
291
ཅོ་སྒྲོག །མགོས་འཁྱུད་རང་གི་ལྷ་མོ་སྟེ། །དེ་ཡི་བློ་ན་མགོ་བསྒྱུར་ཞིང་། ” །བ
ལྡན་འདས་ཀྱི་ཕྱག་ལ་འཇུས། །ཞེས་གསུངས་པ་རྣམས་ཀྱིས་བསྟན་ཏོ། །དེས་ན་འདི་
ལ་བཞི། བྱ་རྒྱུད་ཀྱི་རྣམ་གཞག །སྤྱོད་རྒྱུད་ཀྱི་རྣམ་གཞག །རྣལ་འབྱོར་རྒྱུད་ཀྱི་
རྣམ་གཞག །རྣལ་འབྱོར་བླ་ན་མེད་པའི་རྒྱུད་ཀྱི་རྣམ་གཞག་གོ །དང་པོ་ལ། སྤྱི་
རྒྱུད་ནང་གསེས་ཀྱི་དབྱེ་བ། དབང་དང་དམ་ཚིག་གི་རྣམ་གཞག །ལམ་ཉམས་སུ་
ལེན་པའི་རིམ་པའོ། །དང་པོ་གཉིས། རིགས་སོ་སོའི་དབྱེ་བ་དང་། རིགས་གསུཡ་
སྤྱིའི་དབྱེ་བའོ། །དང་པོ་ལ་གསུམ། དེ་བཞིན་གཤེགས་པའི་རིགས། པདྨའི་རིག07
རྡོ་རྗེའི་རིགས། དང་པོ་ལ་བརྒྱད། དེ་བཞིན་གཤེགས་པའི་གཙོ་བོའི་རིགས། དེ་བ%ཨུ་
གཤེགས་པའི་བདག་པོའི་རིགས། དེ་བཞིན་གཤེགས་པའི་ཡུམ་གྱི་རིགས། དེ་བཞིན་
གཤེགས་པའི་རིགས་ཀྱི་གཙུག་གཏོར། དེ་བཞིན་གཤེགས་པའི་རིགས་ཀྱི་ཁྲོ་བོ་བློ་
མོའི་སྡེ། དེ་བཞིན་གཤེགས་པའི་རིགས་ཀྱི་བཀའ་ཉན་ཕོ་ཉའི་སྡེ། དེ་བཞིན་གཤེབ།ས་
པའི་རིགས་ཀྱི་བྱང་ཆུབ་སེམས་དཔའི་སྡེ། དེ་བཞིན་གཤེགས་པའི་རིགས་ཀྱི་ཀླུ་དང་
གནོད་སྦྱིན་གྱི་སྡེའི་རྒྱུད་དོ། །དང་པོ་ནི། དེ་བཞིན་གཤེགས་པའི་རིགས་ཀྱི་གཙོ་ཡི་
ནི་སྟོན་པ་ཤཱ་ཀྱ་ཐུབ་པ་ཡིན་ལ། དེས་འཁོར་རྣམས་ཀྱིས་མ་ཞུས་པར་ཡི་གེ་བརྒྱ་པ་
ཕན་ཡོན་དང་བཅས་པ་གསུངས། ཞུས་པ་ལ་སྟོན་པ་ཉིད་ཀྱིས་གཙོ་མཛད་པའི་དཀྱི་
འཁོར་བརྗོད་བྱར་སྟོན་པའི་དམ་ཚིགས་གསུམ་བཀོད་པའི་རྒྱལ་པོའི་རྒྱུད་གསུངས། ལྷོ་
དང་བརྗོད་བྱ་ཕྱོགས་མཐུན་པའི་གསེར་འོད་ཆེ་འབྲིང་ཆུང་གསུམ་ནི་དེའི་སྡེར་གཏོགས་
ཡིན་ནོ། །ཁ་ཅིག་གསེར་འོད་འདི་མདོ་ཕྱོགས་དང་། ཁ་ཅིག་མདོ་སྔགས་ཐུན་མོང་
༡༽ སྔགས་རིམ་ཆེན་མོ་ ༤༨ ལས། འཛུམ་བཅས་ཀུན་ཏུ་ལྟ་བ་སྟེ།།



གསང་འདུས་བསྐྱེད་རྫོགས།
292
བར་འདོད་པ་མི་རིགས་ཏེ། འདི་ལ་དཔལ་ཆེན་མདོ་དང་། རྒྱལ་ཆེན་བཞིའི་སྒྲུབ་
ཐབས། དེ་དག་གི་དཀྱིལ་འཁོར་བྲི་ཚུལ་དང་བཅས་པ་གསུངས་པའི་ཕྱིར་རོ། །གཉིས་
པ་དེ་བཞིན་གཤེགས་པའི་རིགས་ཀྱི་བདག་པོ་ནི་འཇམ་དཔལ་ཡིན་ལ། དེ་ལ་འཇམ་
དཔལ་རྩ་རྒྱུད་རྒྱས་པ་ལེའུ་སོ་དྲུག་པ་མཛད་པ་བཅུ་གཉིས་ཀྱི་ཚུལ་ལ་སོགས་པ་སྟོན་
པ་གཅིག་དང་། དེ་ལས་བཏུས་པ་འཇམ་དཔལ་དཔའ་བོ་གཅིག་སྒྲུབ་ལེའུ་བཞི་པ། ལེའུ་
དང་པོ་སངས་རྒྱས་བྱང་སེམས་ཀྱི་སྒོ་ནས་རྨི་ལམ་བརྟག་པ། ཐོག་བསྲུངས་ཀྱི་ལས་
སྦྱོར། ཛཾ་བྷ་ལ་ལྷ་དགུའི་སྒྲུབ་ཐབས་སྟོན་པ། ལེའུ་བཞི་པར་སྒྲོལ་མ་ཀུ་རུ་ཀུ་ལླེ་ལ་
རྟེན་པའི་དབང་སྡུད། གནོད་སྦྱིན་འཁོར་ལོ་ཕོ་འཁོར་མོ་འཁོར་གྱི་སྲུང་འཁོར་ཁ་སྦྱོར་
བའི་ཚུལ་ལ་སོགས་པ་རྣམས་སྟོན་པ་གཅིག་ཡོད། ཁ་ཅིག་ཤེར་སྙིང་མདོ་སྒྲུབ་ལ་སྣོད་
བཅུད་འོད་གསལ་དུ་བསྡུས་པའི་སྟོང་པའི་ངང་ལས་རང་ཉིད་སྟོན་པ་ཤཱ་ཀྱ་ཐུབ་པར་
བསྐྱེད་པ་དང་། ཡང་ཀླུ་སྒྲུབ་ཀྱིས་མཛད་ཟེར་བའི་ཡུམ་ཆེན་མོ་ལ་སྲས་ཕྱོགས་བཅུའི་
སངས་རྒྱས་ཀྱིས་བསྐོར་བའི་སྒྲུབ་ཐབས། ཕ་དམ་པས་མཛད་ཟེར་བའི་མངོན་རྟོགས་
བརྒྱད་ཀྱི་ཆོ་ག་རྗེས་གནང་སོགས་ནི་ཁ་གཡར་བ་འབའ་ཞིག་ཡིན་ནོ། །སྨན་བླའི་ཆོ་
ག་ཆེ་ཆུང་གཉིས་སྣང་བ་ནི། ཁ་ཅིག་མདོ་ཕྱོགས་སུ་སྡུད་ཀྱང་བྱ་རྒྱུད་དུ་རིགས་ཏེ།
རཏྣ་ཀིརྟིས་འདི་ན་གསོ་སྦྱོང་ལེན་པ་སོགས་སྣང་བའི་ཕྱིར་ཞེས་བྱ་རྒྱུད་དུ་བསྒྲུབས་ཤིང་།
དཀྱིལ་འཁོར་གྲུ་བཞི་སྒོ་བཞི་སོགས་ཀྱང་གསུངས་པའི་ཕྱིར་རོ། །གསུམ་པ་དེ་བཞིན་
གཤེགས་པའི་རིགས་ཀྱི་ཡུམ་ནི། འོད་ཟེར་ཅན་དང་། གཟུངས་གྲྭ་ལྔ་ཡིན་ལ། འོད་
ཟེར་ཅན་གྱི་གཟུངས་ཆོག་དང་བཅས་པ་ཡོད་ཅིང་། སྒྱུ་མ་རྗེས་སུ་བྱེད་པའི་རྟོག་པ་
ཞེས་བྱ་བ་གཅིག་ཀྱང་འདུག་པ་འདི་ལས་བསྐྱེད་རྫོགས་དང་། རྩ་རླུང་ཐིག་ལེའི་རྣམ་



རྒྱུད་སྡེ་སྤྱི་རྣམ།
293
གཞག་གསལ་བར་འདུག་པས་བླ་མེད་དང་བྱ་རྒྱུད་ནོར་བའི་ལྷད་ཞུགས་པ་འདྲ་གསུང་།
གཟུངས་གྲྭ་ལྔ་ནི་སོ་སོར་འབྲང་མ། རྨ་བྱ་ཆེན་མོ། བསིལ་བ་ཚལ། གསང་སྔགས་
རྗེས་འཛིན། སྟོང་ཆེན་རབ་འཇོམས་རྣམས་སོ། །འདི་རྣམས་ལ་ཤནྟི་པས་དཀྱིལ་
འཁོར་གྱི་ཆོ་ག་དང་། དེ་དག་གི་ལས་ཁ་ཚར་དང་བཅས་པ་མཛད། ཛེ་ཏ་རི་པས་
སོ་སོ་དང་ཐུན་མོང་གི་སྒྲུབ་ཐབས་མཛད་པའང་ཡོད་དོ། །བཞི་པ་དེ་བཞིན་གཤེགས་
པའི་རིགས་ཀྱི་གཙུག་གཏོར་ནི། གཙུག་གཏོར་རྣམ་རྒྱལ། གཙུག་གཏོར་གདུགས་
དཀར། གཙུག་གཏོར་དྲི་མེད། གཙུག་གཏོར་འབར་བ་རྣམས་ཡིན། དང་པོ་ནི་རྣམ་
རྒྱལ་ལ་ལྷའི་བུ་ཤིན་ཏུ་བརྟན་པའི་དོན་དུ་ལྷ་དབང་བརྒྱ་བྱིན་གྱིས་ཞུས་པའི་ངན་སོང་
སྦྱོང་བའི་གཙུག་གཏོར་རྣམ་རྒྱལ། དེའི་ལས་སྦྱོར་དང་བཅས་པ་དང་། རྣམ་རྒྱལ་
གྱི་རྟོག་པ་དང་པོ་ཞེས་པ་རྣམ་རྒྱལ་གྱི་མཆོད་རྟེན་བྱེད་ལུགས་དང་། དེའི་ནང་བཞུགས་
ཀྱི་ཚ་ཚ་འདེབས་ལུགས་ལ་སོགས་པ་སྟོན་པ་གཅིག་ཡོད་དོ། །གཙུག་གཏོར་གདུགས་
དཀར་ལ་གཞན་གྱིས་མི་ཐུབ་པ་དང་། མཆོག་གྲུབ་མ་དང་། ལྷ་ཡུལ་ནས་བྱུང་བའི་
གླེང་གཞི་མེད་པའི་ཆུང་བ་གཉིས་དང་བཞི་ཡོད་པ་ལས། དེའི་དང་པོ་གཉིས་འགྱུར་
ཁྱད་ཙམ་མ་གཏོགས་དོན་གཅིག་ཅིང་མཆོག་གྲུབ་མ་འགྱུར་དག་པ་ཡིན་ནོ། །ཕྱི་མ་
འདི་ལ་ཤུ་རངྒ་ཝརྨས་གསང་སྔགས་རིག་སྔགས་སྙིང་པོ་ཉེ་སྙིང་གི་བཤད་པ་ཡོད་ཅིང་།
ཙནྡྲ་གོ་མིས་མཛད་པའི་དཀྱིལ་འཁོར་གྱི་ཆོ་ག །གཏོར་མའི་ཆོ་ག །བསྲུངས་འཁོར་
གྱི་ཆོ་ག །སྦྱིན་བསྲེག་གི་ཆོ་ག་ལ་སོགས་པའི་ཡིག་སྣ་བཅུ་བཞི་ཙམ་ཡོད་ལ། རྡོ་རྗེ་
གདན་པ། རྡོ་རྗེ་རྣོན་པོ། རྡོ་རྗེ་ལྕགས་ཀྱུ་རྣམས་ཀྱིས་མཛད་པའི་དཀྱིལ་འཁོར་གྱི་ཆོ་
ག་ཡང་ཡོད་དོ། །པདྨ་ལྕགས་ཀྱུ་དང་རྡོ་རྗེ་གོ་ཆས་མཛད་པའི་དཀྱིལ་ཆོག་ཡོད་ཀྱང་།



གསང་འདུས་བསྐྱེད་རྫོགས། ༡༠
དེ་ལ་རིགས་ལྔའི་སྡོམ་བཟུང་ལ་སོགས་པ་མང་དུ་སྣང་བས་མི་འཐད་ལ། ཙནྡྲ་གོ་མི་
ལ་ཁ་གཡར་བའི་བོད་ཀྱིས་བྱས་པའི་ཆོ་ག་དང་། རྒྱ་གར་ནས་ཡིན་ཟེར་བའི་ལག་ལེན་
གཏོར་སྐུ་བྱེད་པ་དང་། བོད་ཐོག་མའི་བཤད་སྲོལ་ཕོ་རོག་མགོན་པོ་རྡོ་རྗེས་བྱས་པའི་
ཆོ་ག་ཡང་ཡོད་དོ། །གཙུག་གཏོར་དྲི་མེད་ལ་སྤོས་ཆུའི་དཀྱིལ་འཁོར་བྱེད་ལུགས་དང་
མཆོད་རྟེན་བརྒྱ་རྩ་བརྒྱད་ཀྱི་བཀོད་པ་སྟོན་པ་ཡོད་ལ། འདི་ལ་སློབ་དཔོན་ལྷན་སྐྱེས་
རོལ་པས་མཛད་པའི་སྤྱིའི་བསྡུ་བ་དང་། སོ་སོའི་བསྡུ་བ་གཉིས་ཡོད་དོ། །བཞི་པ་གཙུག་
གཏོར་འབར་བ་ནི། འཇམ་དཔལ་རྩ་རྒྱུད་ཀྱི་ལེའུ་དང་པོ་ལོགས་སུ་བཀོད་པ་ལྟ་བུ་ཡིན།
གཙུག་གཏོར་ནག་མོ་ཞེས་གྲགས་པ་འདི་ནི་བོད་ཀྱི་མི་མ་ཡིན་གཅིག་གིས་བྱས་པར་གདོན་
མི་ཟའོ། །ལྔ་པ་དེ་བཞིན་གཤེགས་པའི་རིགས་ཀྱི་ཁྲོ་བོ་ཁྲོ་མོའི་སྡེ་ནི་འཇིག་རྟེན་གསུམ་
རྒྱལ་གསང་བའི་རྟོག་པ་དང་། ལྷ་མོ་སྐུལ་བྱེད་མའི་གཟུངས་གཉིས་ཡིན། དྲུག་པ་
དེ་བཞིན་གཤེགས་པའི་རིགས་ཀྱི་བཀའ་ཉན་ཕོ་ཉའི་སྡེ་ནི་པཎ་ཤ་བ་རིའི་གཟུངས་དང་།
རི་ཁྲོད་མ་ལོ་མ་གྱོན་པའི་རྟོག་པ་ལ་སོགས་པ་ཡིན། བདུན་པ་དེ་བཞིན་གཤེགས་པའི་
བྱང་ཆུབ་སེམས་དཔའི་སྡེ་ནི། སྤྱན་རས་གཟིགས་ཀྱི་མཚན་བརྒྱ་རྩ་བརྒྱད་ལོགས་སུ་
བཀོལ་བ་ལྟ་བུ་ཡིན་ལ། བརྒྱད་པ་དེ་བཞིན་གཤེགས་པའི་རིགས་ཀྱི་ཀླུ་དང་གནོད་སྦྱིན་
གྱི་རྒྱུད་ནི། ནོར་སྦྱིན་གྱི་རྒྱུད། རྒྱུད་བདུད་རྩི་འབྱུང་བ་ཞེས་པ་ཆབ་གཏོར་སྟོན་པ་
ལྟ་བུ་ཡིན་ནོ། །གཉིས་པ་པདྨའི་རིགས་ལའང་། པདྨའི་རིགས་ཀྱི་གཙོ་བོ། པདྨའི་
རིགས་ཀྱི་བདག་པོ། ཡུམ། ཁྲོ་བོ་ཁྲོ་མོ། བཀའ་ཉན་ཕོ་ཉའི་སྡེ་དང་ལྔ་ལས། པདྨའི་
རིགས་ཀྱི་གཙོ་བོ་ནི་ཚེ་དཔག་མེད་ཡིན། དེའི་རྒྱུད་ལ་མ་དག་པ་ལྷ་ཡུལ་ནས་བྱུང་བ་
གཉིས་དང་། དག་པ་བདེ་བ་ཅན་དུ་གསུངས་པའི་འཆི་མེད་རྔ་སྒྲའི་རྒྱུད་གཅིག་ཡོད།



__ _295
རྒྱུད་སྡེ་སྤྱི་རྣམ།
པདྨའི་རིགས་ཀྱི་བདག་པོ་ནི་སྤྱན་རས་གཟིགས་ཡིན་དེའི་རྒྱུད་ལ་སྤྱན་རས་གཟིགས་པདྨའི་
དྲ་བ་ཅན་གྱི་རྒྱུད་ཤོ་ལོ་ཀ་སྟོང་ཕྲག་བཅུ་གཉིས་ཡོད་པའི་གསུམ་བོད་དུ་མ་བསྒྱུར་ཅིང་།
དེ་ལས་བཏུས་པའི་སྟོང་ཕྲག་གཅིག་པ་ལས་ནི་སྤྱན་རས་གཟིགས་ཀྱིས་གཙོ་བྱས་པའི་
ལྷ་སྟོང་ཉིས་བརྒྱ་ཉེར་བདུན་ཡོད་པའི་དཀྱིལ་འཁོར་གཉིས་སྟོན། གཞན་ཡང་བཅུ་གཅིག་
ཞལ་གྱི་རྟོག་པ་བསྒྱུར་འཕྲོ་དང་། སེངྒེ་སྒྲའི་གཟུངས་ཆེ་ཆུང་གཉིས་ཡོད་དོ། །པདྨའི་
རིགས་ཀྱི་ཡུམ་ནི་འཕགས་མ་སྒྲོལ་མ་ཡིན་ལ། དེའི་རྒྱུད་ལ་དཀྱིལ་འཁོར་རྒྱ་རྩ་བརྒྱད་
སྟོན་པ་ལེའུ་སུམ་བཅུ་རྩ་ལྔ་ཡོད་པའི་ལེའུ་གསུམ་པ་དང་། ད་ལྟའི་ཕྱག་འཚལ་ཉེར་
གཅིག་མ་དོན་གཅིག་ལ། ཁ་ཅིག་དེ་གཉིས་མི་གཅིག་སྟེ། འདིའི་ལེའུ་གསུམ་པ་བྱ་
རྒྱུད་དུ་བྱེད་དགོས། ཕྱག་འཚལ་ཉེར་གཅིག་མ་ཙནྡྲ་གོ་མིས་བླ་མེད་དུ་བཀྲལ་བའི་
ཕྱིར་སྙམ་ན། རྒྱུ་མཚན་དེ་ནི་མ་ངེས་སྟེ། འཇམ་དཔལ་མཚན་བརྗོད་ལྟ་བུ་འགྲེལ་
ཆེན་ལས་དུས་འཁོར་དུ་བཀྲལ་བ་དང་། སྤྱོད་བསྡུས་སུ་གསང་འདུས་སུ་བཀྲལ་བ་དང་།
སློབ་དཔོན་སྒེག་པའི་རྡོ་རྗེ་དང་འཇམ་དཔལ་གྲགས་པས་ཡོ་གར་བཀྲལ་བ་ལྟ་བུ་ཡིན་
པའི་ཕྱིར། པདྨའི་རིགས་ཀྱི་ཁྲོ་བོ་ནི་རྟ་མགྲིན་ཡིན་ལ། འདིའི་རྒྱུད་རྒྱས་པ་བོད་དུ་
མ་བསྒྱུར་ཅིང་། བསྡུས་པ་ཧ་ཡགི་བའི་རྒྱུད་འདི་ཡིན། པདྨའི་རིགས་ཀྱི་བཀའ་ཉན་
ཕོ་ཉའི་སྡེ་ནི་དཔལ་ཆེན་མོའི་རྒྱུད་ལ་སོགས་པ་ཡིན་ནོ། །གསུམ་པ་རྡོ་རྗེའི་རིགས་ཀྱི་
རྒྱུད་ལ་ཡང་ལྔ་ལས། རྡོ་རྗེའི་རིགས་ཀྱི་གཙོ་བོ་ནི་དེ་བཞིན་གཤེགས་པ་མི་འཁྲུགས་
པ་ཡིན་འདི་ལ་ངན་སོང་སྦྱོང་བའི་དཀྱིལ་འཁོར་སྟོན་པ་རྡོ་རྗེ་མི་འཁྲུགས་པའི་རྒྱུད་ཅེས་
པ་གཅིག་ཡོད། བདག་པོ་ནི་ཕྱག་ན་རྡོ་རྗེ་ཡིན། འདི་ལ་ཕྱག་ན་རྡོ་རྗེ་རྩ་བའི་རྒྱུད་།
བཤད་པའི་རྒྱུད་། རྒྱུད་ཕྱི་མ་དང་གསུམ་ཡོད། ཡང་ཕྱག་ན་རྡོ་རྗེ་འབྱུང་པོ་འདུལ་



ང་འདུས།
གསང་འདུས་བསྐྱེད་རྫོགས། 296
བྱེད་ཀྱི་རྒྱུད་དང་། རྡོ་རྗེ་རྣམ་འཇོམས་ཀྱི་རྒྱུད་རྣམས་ཡོད། རྡོ་རྗེ་རྣམ་འཇོམས་ཀྱི་
རྒྱུད་ལ་ལོ་ཙྪ་བ་རྣམས་ཀྱིས་ཤོ་ལོ་ཀ་ཉི་ཤུ་རྩ་གཅིག་ཏུ་མཛད་ནས་གནས་རྡོ་རྗེའི་གདན་
དུ་གསུངས་ཞེས་ཟེར། པཎྜི་ཏ་སངས་རྒྱས་གསང་བའི་ལུགས་ནི། རྡོ་རྗེ་གདན་ནི་བདུད་
བཏུལ་བ་དང་། མངོན་པར་བྱང་ཆུབ་པའི་གནས་ཡིན་གྱི། ཆོས་འཁོར་བསྐོར་བའི་
གནས་མ་ཡིན་པས་དེར་རྣམ་འཇོམས་ཀྱི་རྒྱུད་གསུངས་པར་མི་བཞེད། འོ་ན་གང་དུ་
གསུངས་པ་ཡིན་ཞེ་ན། རི་རབ་ཀྱི་ཤར་ལྷོ་རྡོ་རྗེ་ལྷུན་པོའི་ཁོང་སེང་། རིགས་སྔགས་
འཆང་རྣམས་ཀྱི་གནས་སུ་གསུངས་སོ། །གསུངས་ཚུལ་ནི་རྒྱལ་པོ་མ་སྐྱེས་དགྲས་ཡབ་
རྒྱལ་པོ་གཟུགས་ཅན་སྙིང་པོ་བཀྲོངས་ནས་མིང་ལོག་པའི་སྙིང་པོ་ཞེས་བོད་པའི་ཚེ། འཇིག་
རྟེན་ན་མི་དགེ་བ་ཆེར་སྤྱད་པས་མུ་གེ་ཆེན་པོ་བྱུང་བ་ན། རྒྱལ་པོ་ཆེན་པོ་བཞིས་ཞུས་
ནས། བཅོམ་ལྡན་འདས་ཀྱིས་ཕྱག་ན་རྡོ་རྗེ་ལ་བཀའ་སྩལ་པས། ཕྱག་ན་རྡོ་རྗེས་རྡོ་
རྗེ་རྣམ་འཇོམས་ཀྱི་སྐུར་སྤྲུལ་ནས་གསུངས། དེ་ལ་བཅོམ་ལྡན་འདས་ཀྱིས་ལེགས་སོ་
གནང་ནས་འདི་དང་བཅས་པའི་ལེའུ་བརྒྱ་རྩ་བརྒྱད་ཡོད་པ་གཅིག་གསུངས་སོ། །རྡོ་
རྗེའི་རིགས་ཀྱི་ཡུམ་ལ་མེ་ལྕེ་འབར་མའི་རྒྱུད་ཅེས་པ་གཅིག་ཡོད། རྡོ་རྗེའི་རིགས་ཀྱི་
ཁྲོ་བོ་ལ་བདུད་རྩི་ཐབས་སྦྱོར་གྱི་རྒྱུད་ཅེས་པ་གཅིག་ཡོད། རྡོ་རྗེའི་རིགས་ཀྱི་བཀའ་
ཉན་ཕོ་ཉའི་སྡེ་ལ་སྟོབས་པོ་ཆེའི་རྒྱུད་དང་། རྡོ་རྗེ་མཆུ་རྣོན་གྱི་རྒྱུད་ཅེས་པ་ཡོད། རྡོ་
རྗེ་ལྕགས་ཀྱུ་དང་རྡོ་རྗེ་ཁྱུང་གཤོག་གི་རྒྱུད་ཅེས་པ་བརྫུས་མ་ཡིན་པར་ཤེས་པར་བྱའོ།།
གཉིས་པ་རིགས་གསུམ་སྤྱིའི་དབྱེ་བ་ལ། གསང་བ་སྤྱི་རྒྱུད་ལེགས་གྲུབ་དཔུང་
བཟང་གིས་ཞུས་པ། བསམ་གཏན་ཕྱི་མ་རྣམས་སོ། །དེའི་དང་པོ་ལས་ནི་ས་ཆོག་ནས་
དབང་བསྐུར་བའི་བར་བྱ་རྒྱུད་སྤྱིའི་དཀྱིལ་འཁོར་གྱི་ཆོ་ག་རྣམས་སྟོན་ཞིང་། རིགས་



--
-
-
-
-
-
--
-
༤
-
-
，
- - -
-
སཾ
-
༤
-
-
-
་་་
_ _ 297
རྒྱུད་སྡེ་སྤྱི་རྣམ།
གསུམ་ལ་རྟེན་པའི་དཀྱིལ་འཁོར་སུམ་སྟོང་དང་ལྔ་བརྒྱ་ཡང་གསུངས་སོ། །ལེགས་
གྲུབ་ལས་ནི་ཁྲོ་བོ་ལེགས་གྲུབ་ལ་བསྟེན་པའི་བསྙེན་སྒྲུབ་དང་། དེའི་ལས་ཁ་ཚར་དང་།
སྤྱིའི་རྒྱུད་ཀྱི་དབང་གི་རྣམ་གཞག་ལས་སྤོ་བ་ཁ་འགེངས་དགོས་པ་རྣམས་སྟོན། དཔུང་
བཟང་གིས་ཞུས་པའི་རྒྱུད་ཀྱིས་ནི་གོང་མ་གཉིས་སུ་བསྟན་པའི་ལྷ་རྣམས་ཀྱི་བསྙེན་
ཚད་དང་། ལས་རབ་འབྱམས་སྒྲུབ་པའི་ཚུལ་རྣམས་སྟོན། བྱ་རྒྱུད་བསམ་གཏན་ཕྱི་
མ་ལས་ནི། བཟླས་བརྗོད་ཡན་ལག་བཞིའི་བསམ་གཏན། མེར་གནས་ཀྱི་བསམ་གཏན།
སྒྲ་གནས་གྱི་བསམ་གཏན། སྒྲ་མཐར་ཐར་པ་སྟེར་བའི་བསམ་གཏན་དང༌། དེ་དག་
གི་སྔོན་དང་མཇུག་ཏུ་ཇི་ལྟར་བྱ་ཚུལ། དངོས་གྲུབ་གྱི་ཆོ་ག །སྦྱིན་བསྲེག་གི་ཆོ་ག།
དེ་གནས་གང་དུ་ཉམས་སུ་ལེན་ཚུལ་སོགས་བྱ་རྒྱུད་སྤྱིའི་ལམ་བགྲོད་ཚུལ་སྟོན། གཉིས་
པ་དབང་དམ་ཚིག་གི་རྣམ་གཞག་ལ་གཉིས་ལས། དང་པོ་བྱ་སྤྱོད་ཀྱི་དབང་བསྐུར་
ཚུལ་ནི། ས་ཆོག་དང་། སྟ་གོན་དང་། དཀྱིལ་འཁོར་དུ་འཇུག་པའི་ཆོ་ག་རྣམས་
སྔོན་དུ་བཏང་ནས། དབང་དང་པོ་མེ་ཏོག་ཕྲེང་བའི་དབང་། ཆུ་ཅོད་པན། རྡོ་རྗེ་
དྲིལ་བུ། མིང་གི་དབང་། རྗེས་གནང་ལུང་བསྟན་དབུགས་དབྱུང་རྣམས་སྦྱིན་པ་ཙམ་
གྱི་སྒོ་ནས་དབང་བསྐུར་བར་བྱ་ཡི། རྡོ་རྗེ་སློབ་དཔོན་གྱི་དབང་བསྐུར་མི་རུང་སྟེ། དཀྱིལ་
ཆོག་རྡོར་ཕྲེང་ལས། དབང་དེ་ཙམ་གཅིག་གསུངས་པའི་རྗེས་སུ་བྱ་སྤྱོད་ཀྱི་རྒྱུད་ཉན་
བཤད་དང་ལམ་བསྒོམ་པ་ལ་དབང་བར་གསུངས་ཀྱི། རྡོ་རྗེ་སློབ་དཔོན་གྱི་དབང་བསྐུར་
༡༽ མ་ ཆད་པ་ཡིན་ནམ་བརྟག་གོ། ༢༽ མཁས་གྲུབ་རྗེའི་རྒྱུད་སྡེ་སྤྱི་རྣམ་ ༤༠ བ་ ལས། དཔུང་བཟང་གིས་
ཞུས་པ་ལས་ནི། གསང་བ་སྤྱིའི་རྒྱུད་དུ་མ་བཤད་པའི་དབང་བསྐུར་གྱི་ཆོ་ག་དང༌། ལེགས་གྲུབ་ཏུ་མ་བཤད་པའི་
རིག་སྔགས་སྒྲུབ་པའི་ཚུལ་ཅུང་ཟད་དང་། ཞི་རྒྱས་དབང་དྲག་གི་ལས་རབ་འབྱམས་ལ་བརྟེན་ནས་དངོས་གྲུབ་སྒྲུབ་
པའི་ཚུལ་རྣམས་རྒྱས་པར་སྟོན་ནོ།།



གསང་འདུས་བསྐྱེད་རྫོགས། 298
བར་མ་གསུངས་པའི་ཕྱིར་དང་། སངས་རྒྱས་གསང་བ། ལྭ་བ་པ་དང་། ཤཱནྟི་པས་
ཀྱང་མ་གསུངས་པའི་ཕྱིར་རོ། །འོན་ཛི་ཏཱ་རི་དགྲ་ལས་རྣམ་རྒྱལ་གྱིས་བྱ་རྒྱུད་ལ་རྡོ་
རྗེ་སློབ་དཔོན་གྱི་དབང་གསུངས་པ་དང་འགལ་ལོ་སྙམ་ན་སྐྱོན་མེད་དེ། དེ་ནི་རྗེས་གནང་
དབུགས་དབྱུང་སོགས་ལ་སློབ་དཔོན་གྱི་དབང་གི་མིང་བཏགས་པ་ཡིན་གྱི། དམ་ཚིག་
གསུམ་སྦྱིན་པའི་སློབ་དཔོན་གྱི་དབང་མིན་ནོ། །འོ་ན་དམ་ཚིག་གསུམ་སྦྱིན་པའི་རྡོ་
རྗེ་སློབ་དཔོན་གྱི་དབང་གང་ཡིན་སྙམ་ན། རྒྱལ་བའི་ཐུགས་གཉིས་སུ་མེད་པའི་ཡེ་ཤེས་
དྲན་པའི་སྒོ་ནས་ཕྱག་ཚད་ལྡན་པའི་རྡོ་རྗེ་འཛིན་པ་རྡོ་རྗེའི་དམ་ཚིག །ཆོས་ཐམས་ཅད་
རང་བཞིན་མེད་པའི་སྟོང་ཉིད་དྲན་པའི་སྒོ་ནས་ཕྱག་ཚད་དང་ལྡན་པའི་དྲིལ་བུ་འཛིན་
པ་དྲིལ་བུའི་དམ་ཚིག །རང་རྡོ་རྗེ་སེམས་དཔའ་དང་ཡུམ་རྡོ་རྗེ་སྙེམས་མར་བསྒོམ་
སྟེ་ཕན་ཚུན་འཁྱུད་པའི་བདེ་བས་སྟོང་པ་ངེས་པའི་བདེ་སྟོང་སྦྱོར་བ་ཕྱག་རྒྱའི་དམ་ཚིག་
སྟེ། དེ་ཉིད་རྡོ་རྗེ་སློབ་དཔོན་གྱི་དབང་གི་ངོ་བོ་ཡིན་པ་ནི་ཀྱེ་རྡོར་ལས། ཤེས་རབ་
བཅུ་དྲུག་ལོན་པ་ལ། །ལག་པ་དག་གི་ཡན་ལག་འཁྱུད། །རྡོ་རྗེ་དྲིལ་བུ་མཉམ་སྦྱོར་
བ༑ ༑སློབ་དཔོན་གྱི་ནི་དབང་དུ་འདོད། །ཅེས་གསུངས་པས་བསྟན། རྣལ་འབྱོར་
རྒྱུད་པའི་ལུགས་ཀྱི་རྡོ་རྗེ་སློབ་དཔོན་གྱི་དབང་གི་ངོ་བོ་ནི། དམ་ཚིག་དང་པོ་གཉིས་
སྔར་བཞིན་ལ། རང་ལྷ་སྐུ་རྡོ་རྗེ་སེམས་དཔར་བསྐྱེད་ནས་ཟབ་གསལ་གཉིས་མེད་བསྒོམ་
པ་ཕྱག་རྒྱའི་དམ་ཚིག་སྟེ། རྡོ་རྗེ་སློབ་དཔོན་གྱི་དབང་གི་ངོ་བོ་ཡིན་ནོ། །རྒྱུད་སྡེ་འོག་
མ་གསུམ་ལ་བུམ་དབང་ཡོད་ཀྱང་། བླ་མེད་ཀྱི་བུམ་དབང་དང་དོན་མི་གཅིག་སྟེ། བླ་
མེད་ལ་ལྷ་ཡབ་ཡུམ་ཆགས་པ་ཆེན་པོའི་མེས་ཞུས་པའི་བྱང་ཆུབ་ཀྱི་སེམས་དང་བུམ་
པའི་ཆུ་དབྱེར་མེད་བྱས་ནས་སློབ་མའི་མགོར་སྟོར་ཞིང་ཁར་འཐུང་དུ་བཅུག་ནས་བུམ་



299
རྒྱུད་སྡེ་སྤྱི་རྣམ།
དབང་བསྐུར་བ་ཡིན་ལ། རྒྱུད་སྡེ་འོག་མ་གསུམ་ལ་ནི་ལྷ་ཡབ་རྐྱང་ཡུམ་རྐྱང་བསྐྱེད་
པའི་སྐུ་ལས་བདུད་རྩིའི་རྒྱུན་བབས་པ་བུམ་པའི་ཆུ་དང་དབྱེར་མེད་དུ་བྱས་ནས་བུམ་
དབང་བསྐུར་བ་ཡིན་པའི་ཕྱིར། རྒྱུད་སྡེ་འོག་མ་གསུམ་ལ་རིག་པའི་དབང་མཚན་ཉིད་
པ་ཡོད་ཀྱང་། ནང་དབང་བསྐུར་བ་མེད་དེ། བླ་མ་དང་གཙོ་བོ་ཐ་མི་དད་པའི་ཐུགས་
ཀའི་ཧཱུཾ་གི་འོད་ཟེར་གྱིས་སློབ་མ་དྲངས་ཏེ། ཞལ་དུ་བཅུག་སྐུའི་དབྱིབས་བརྒྱུད་རྡོ་རྗེའི་
ལམ་ནས་ཡུམ་གྱི་པདྨར་ཕྱུང་བ་སྐབས་གང་ཡིན་གྱི་ལྷར་བསྐྱེད། སླར་དབང་ལྷ་སྤྱན་
དྲངས་པ་ཆགས་པ་ཆེན་པོའི་མེས་བྱང་ཆུབ་ཀྱི་སེམས་ཀྱི་ངོ་བོར་བཞུ་ནས་སྤྱི་བོར་བབས་
ཏེ་དབང་བསྐུར་བ་མེད་པའི་ཕྱིར་ཏེ། བླ་མ་དང་གཙོ་བོ་ཐ་མི་དད་པ་སྙོམས་པར་འཇུག་
པ་མེད་པའི་ཕྱིར། བྱ་སྤྱོད་ལ་རིགས་ལྔའི་སྡོམ་བཟུང་མེད་པ་ཡིན་ཏེ། བླ་མེད་ལ་
མཁས་པ་ཨ་ཧྥུ་ཀ་ར། ལྭ་བ་པ། ཤནྟི་པ་གསུམ་དང་། ཡོ་ག་ལ་མཁས་པ་ཤཱ་ཀྱ་བཤེས་
གཉེན། སངས་རྒྱས་གསང་བ། ཀུན་དགའ་སྙིང་པོ་གསུམ་དང་། བྱ་སྤྱོད་ལ་མཁས་
པ་སངས་རྒྱས་གསང་བ། བྱང་ཆུབ་མཆོག་གཉིས་ཀྱིས་ཀྱང་བྱ་སྤྱོད་ལ་སྡོམ་བཟུང་
མ་བཤད་པའི་ཕྱིར་རོ། །དེས་ན་གང་ལ་རྡོ་རྗེ་སློབ་དཔོན་གྱི་དབང་ཡོད་པ་དེ་ལ་རིགས་
ལྔའི་སྡོམ་བཟུང་ཡོད། གང་ལ་རིགས་ལྔའི་སྡོམ་བཟུང་ཡོད་པ་དེ་ལ་རྡོ་རྗེ་སློབ་དཔོན་
གྱི་དབང་ཡོད་པ་ཡིན་ནོ། །བྱ་སྤྱོད་གཉིས་ལ་གཞན་ལ་དབང་བསྐུར་བའི་སྔོན་དུ་རང་
ཉིད་བདག་འཇུག་ལེན་པ་མེད་དེ། རང་ཉིད་བདག་འཇུག་ལེན་པ་ནི་རང་སྡོམ་ལྡན་
དུ་བྱེད་པའི་ཆེད་ཡིན་ལ། བྱ་སྤྱོད་གཉིས་ལ་རང་སྡོམ་ལྡན་དུ་བྱེད་པ་བདག་འཇུག་
ལེན་པ་ལ་མི་ལྟོས་པའི་ཕྱིར་ཏེ། དེ་གཉིས་ལ་རྡོ་རྗེ་སློབ་དཔོན་གྱི་དབང་དང་རིགས་
ལྔའི་སྡོམ་བཟུང་མེད་པས་གཟུང་བར་བྱ་བའི་བྱང་སྡོམ་ལས་ལྷག་པའི་སྔགས་སྡོམ་མེད་



300
གསང་འདུས་བསྐྱེད་རྫོགས།
པའི་ཕྱིར། རྒྱུ་མཚན་དེས་ན་སྡོམ་པ་དང་འགལ་བའི་རྩ་ལྟུང་ཡང་བྱང་སེམས་ཀྱི་རྩ་
ལྟུང་ཉིད་དུ་ངེས་སོ། །འོན་ཀྱང་བྱ་སྤྱོད་གཉིས་ལ་རང་རང་གི་བསྲུང་བྱའི་དམ་ཚིག་
ཡོད་དེ། ལེགས་གྲུབ་ལས། བླ་མ་དཀྱིལ་འཁོར་སྟོན་པ་ནི། །སྤྱོད་པ་ངན་པར་གྱུར་
ན་ཡང་། །ངག་གམ་ཡང་ན་ཡིད་ཀྱིས་སུ། །ནམ་ཡང་སྨད་པར་མི་བྱའོ། །ཞེས་
སོགས་མཐའ་ཡས་པ་བྱ་རྒྱུད་ལས་གསུངས། རྣམ་སྣང་མངོན་བྱང་ལས། དེ་རིང་
ཕན་ཆད་བུ་ཁྱོད་ཀྱིས། །དམ་པའི་ཆོས་དང་བྱང་ཆུབ་སེམས། །སྲོག་གི་ཕྱིར་ཡང་
དེང་ཕྱིན་ཆད། །ཡོངས་སུ་གཏང་བར་མི་བྱའོ། །ཞེས་སྤྱོད་རྒྱུད་ལས་གསུངས་པ་
དང་། བྱ་རྒྱུད་ལས་གསུངས་པ་ཕལ་མོ་ཆེ་ཡང་། བྱ་སྤྱོད་གཉིས་ཐུན་མོང་དུ་བསྲུང་
བར་བྱ་བ་ཡིན་པའི་ཕྱིར་རོ། །རྒྱུད་སྡེ་བཞི་ཀའི་སྐབས་སུ་བྱང་སེམས་ཀྱི་སྡོམ་པ་འཛིན་
ནུས་ཀྱང་བསྲུང་མི་ནུས་པ་དང་། འཛིན་པ་ཡང་མི་ནུས་པ་ལ་ལྷ་ངོ་སྟོན་པ་དང་། དཀྱིལ་
འཁོར་དུ་འཇུག་པ་ཙམ་བྱ་ཡི། དཀྱིལ་འཁོར་གྱི་རྣམ་གཞག་དང་། དམ་བསྒྲག་དང་།
རིག་པའི་དབང་གང་ཡང་མི་བསྐུར་ཞིང་། བྱང་སེམས་ཀྱི་སྡོམ་པ་བཟུང་ཞིང་བསྲུང་
ནུས་པ་ལ། རིག་པའི་དབང་ལྔ་བསྐུར་བ་དང་། རྒྱུད་སྡེ་གོང་མ་གཉིས་ལ་དེའི་སྟེང་
དུ་སྔགས་སྡོམ་འཛིན་ཞིང་བསྲུང་ནུས་པ་ལ་རྡོ་རྗེ་སློབ་དཔོན་གྱི་དབང་དང་། བླ་མེད་
ལ་དེའི་སྟེང་དུ་རྫོགས་རིམ་བསྒོམ་པར་འདོད་པ་ལ་དབང་གོང་མ་གསུམ་ཡང་བསྐུར་
བར་བྱའོ། །རྒྱུད་སྡེ་འོག་མ་གསུམ་ལ་བསྐྱེད་རིམ་མེད་དེ། དེ་ལ་འབྲས་བུ་རྣམ་བྱང་
གི་ཕྱོགས་དང་མཐུན་པར་རྟེན་དང་བརྟེན་པའི་དཀྱིལ་འཁོར་བློས་བསྐྱེད་པ་མ་གཏོགས།
སྦྱང་གཞི་སྐྱེ་ཤི་བར་དོ་གསུམ་དང་རྣམ་པ་མཐུན་པར་རྟེན་དང་བརྟེན་པའི་དཀྱིལ་འཁོར་
བློས་བསྐྱེད་པ་མེད་པའི་ཕྱིར། རྒྱུད་སྡེ་འོག་མ་གསུམ་ལ་རྫོགས་རིམ་ཡང་མེད་དེ། དེ་



301
ས་་་
རྒྱུད་སྡེ་སྤྱི་རྣམ།
ལ་རླུང་དབུ་མར་ཐིམ་པ་ལས་བྱུང་བའི་བདེ་བས་སྟོང་པ་ངེས་པའི་བདེ་སྟོང་དབྱེར་མེད་
ཀྱི་འོད་གསལ་དང་། དེ་ལས་བྱུང་བའི་དག་མ་དག་གི་སྒྱུ་མའི་སྐུ་དང་། དེ་འདྲེན་
པའི་ཐབས་རྡོ་རྗེའི་ལུས་ལ་གནད་དུ་བསྣུན་པའི་རྣལ་འབྱོར་མེད་པའི་ཕྱིར། བོད་ཀྱི་
བླ་མ་སྔ་རབས་པ་ཁ་ཅིག །བྱ་རྒྱུད་ལ་མདུན་དུ་ལྷ་བསྒོམ་པ་ཡོད་ཀྱང་བདག་བསྐྱེད་
མེད། སྤྱོད་རྒྱུད་ལ་རང་ལྷ་དམ་ཚིག་པར་བསྐྱེད་ཅིང་། མདུན་དུ་ཡེ་ཤེས་པའི་ལྷ་
བསྐྱེད་པ་ཡོད་ཀྱང་ཡེ་ཤེས་པ་གཞུག་པ་མེད་དེ། ཡེ་ཤེས་རྡོ་རྗེ་ཀུན་ལས་བཏུས་ལས།
འཇིགས་པར་དམིགས་ཤིང་ཤིན་ཏུ་གཙང་བར་བྱེད་པ་དང་། ཡེ་ཤེས་སེམས་དཔའི་
བདེ་བ་དམ་པ་མེད་པ་དང་། བདག་ཉིད་ལྷའི་སྙེམས་པ་མེད་པ་དང་། རྨད་དུ་བྱུང་
བའི་སྤྱོད་ཡུལ་མ་ཡིན་པ་དང་། སྐྱོན་གྱི་རྒྱུའི་རྟོག་པ་རབ་ཏུ་སྤྱོད་པས་སྒྲུབ་པར་བྱེད་
པ་ནི་བྱ་བའི་རྒྱུད་ལ་གནས་སོ་ཞེས་བྱ་རྒྱུད་ལ་བདག་བསྐྱེད་དང་ཡེ་ཤེས་པ་གཞུག་པ་
མེད་པར་བཤད་ཅིང་། སྤྱོད་རྒྱུད་ཀྱི་མཚན་གཞི་རྣམ་སྣང་མངོན་བྱང་དང༌། ཕྱག་
རྡོར་དབང་བསྐུར་བའི་རྒྱུད་ལས། རང་ཉིད་ལྷར་བསྐྱེད་པར་བཤད་ཅིང་ཡེ་ཤེས་པ་
གཞུག་པ་མ་བཤད་པའི་ཕྱིར། ཞེས་ཟེར། དེར་མ་ཟད་རྒྱ་གར་པ་ལའང་དགྲ་ནག་
གི་འགྲེལ་པ་ལྷན་ཅིག་སྐྱེས་པའི་སྣང་བ་དང་། རྒྱལ་བས་བྱིན་གྱི་གསང་འདུས་ཀྱི་
འགྲེལ་པ་དང་། ཨིནྡྲ་བྷཱུ་ཏིས་བྱས་ཟེར་བའི་བདེ་མཆོག་གི་འགྲེལ་པར་ཡང་། བྱ་
སྤྱོད་གཉིས་ལ་བདག་བསྐྱེད་མེད་པར་བཤད་ཅིང་། རྩོམ་པ་པོ་རྣམས་ཀྱང་དེ་ལྟར་བཞེད་
དོ༑ ༑བཞེད་པ་དེ་རྣམས་ནི་མི་འཐད་དེ། ཞི་སོགས་ཀྱི་ལས་རབ་འབྱམས་སྒྲུབ་པ་
ལྷའི་རྣལ་འབྱོར་དང་། སྟོང་ཉིད་རྟོགས་པའི་ལྟ་བ་ལ་རག་ལས་པས། བྱ་རྒྱུད་ལ་རང་
ཉིད་ལྷར་བསྒོམ་དགོས་པར་བྱང་ཆུབ་མཆོག་གི་ལེགས་གྲུབ་ཀྱི་མངོན་རྟོགས་སུ། ཕྱག་



302
-
-
་
གསང་འདུས་བསྐྱེད་རྫོགས། །
རྡོར་དབང་བསྐུར་བའི་རྒྱུད། དེ་ཁོ་ན་ཉིད་བཅུ་པའི་ལུང་དྲངས་ནས་བསྒྲུབས་པའི་ཕྱིར།
ཁྱད་པར་སྤྱོད་རྒྱུད་ལ་བདག་བསྐྱེད་མེད་པར་འདོད་པ་མི་རིགས་ཏེ། རྣམ་སྣང་མངོན་
བྱང་དང་ཕྱག་རྡོར་དབང་བསྐུར་བའི་རྒྱུད་ལས་རང་ལྷར་བསྒོམ་པ་གསལ་བར་བཤད་
པའི་ཕྱིར། གཞན་ཡང་སངས་རྒྱས་གསང་བས། བསམ་གཏན་ཕྱི་མའི་འགྲེལ་པར་
རྣམ་འཇོམས་ཀྱི་རྒྱུད་རྒྱས་པ་དྲངས་ཏེ། ལྷ་དྲུག་ཚང་བའི་སྒོ་ནས་རང་ལྷར་བསྐྱེད་པར་
གསུངས་པ་དང་། འཕགས་པ་ཐོགས་མེད་ཀྱི་བྱམས་པའི་སྒྲུབ་ཐབས་དང་། ཀླུ་སྒྲུབ་
དང་དགེ་སློང་མ་དཔལ་མོ་གཉིས་ཀྱིས་མཛད་པའི་བཅུ་གཅིག་ཞལ་གྱི་སྒྲུབ་ཐབས་དང་།
ཙནྡྲ་གོ་མིས་མཛད་པའི་སྒྲོལ་མའི་སྒྲུབ་ཐབས་དང་། ཇོ་བོས་མཛད་པའི་གཙུག་གཏོར་
དྲི་མེད་ཀྱི་སྒྲུབ་ཐབས་རྣམས་སུ་བྱ་རྒྱུད་ལ་བསྟེན་པ་རྣམས་ལའང་བདག་བསྐྱེད་དང་
ཡེ་ཤེས་པ་གཞུག་པ་ཡོད་པར་བཤད་དོ། །དེར་མ་ཟད་བསམ་གཏན་ཕྱི་མའི་སྒྲ་དང་
སེམས་དང་གཞི་ལ་གཞོལ། །ཞེས་པའི་འགྲེལ་པར་གཞི་ལ་གཞོལ་བ་ལ། བདག་གི་
གཞི་ལ་གཞོལ་བ་དང་། གཞན་གྱི་གཞི་ལ་གཞོལ་བ་གཉིས་ཀྱི་དང་པོ་རང་ལྷར་བསྐྱེད་
པ་ལ་གསལ་བར་བཤད་དོ། །འོ་ན་ཡེ་ཤེས་རྡོ་རྗེ་ཀུན་ལས་བཏུས་ཀྱི་ལུང་དེ་རང་ལུགས་
སུ་ཡང་བྱེད་དགོས་པས། ཇི་ལྟར་བྱ་ཞེ་ན། ལུང་དེས་བྱ་རྒྱུད་ལ་བདག་བསྐྱེད་དང་
ཡེ་ཤེས་པ་དགུག་གཞུག་མི་བྱེད་པ་གཅིག་ཡོད་པར་བསྟན་གྱི། བྱ་རྒྱུད་ལ་དེ་གཉིས་
བྱེད་པ་བཀག་པ་མིན་པས་མི་གནོད་དོ། །གསུམ་པ་ལམ་ཉམས་སུ་ལེན་ཚུལ་ནི། རྒྱུད་
སྡེ་འོག་མ་གསུམ་ལ་བསྐྱེད་རྫོགས་མེད་ཀྱང་། དེའི་དོད་དུ་མཚན་བཅས་མཚན་མེད་
ཀྱི་རྣལ་འབྱོར་ཡོད་ལ། དེ་ཡང་སྟོང་ཉིད་རྟོགས་པའི་བློས་མ་ཟིན་པའི་ལྷའི་རྣལ་འབྱོར་
ནི་མཚན་བཅས་ཀྱི་ལྷའི་རྣལ་འབྱོར་དང་། ངེས་ངོར་སྟོང་ཉིད་ངེས་ཤིང་སྣང་ངོར་



303
F,
==
རྒྱུད་སྡེ་སྤྱི་རྣམ།
རྟེན་བརྟེན་པའི་ལྷའི་འཁོར་ལོར་ཤར་བའི་རྣལ་འབྱོར་ནི་མཚན་མེད་ཀྱི་ལྷའི་རྣལ་འབྱོར་
ཡིན། ཡང་བཟླས་བརྗོད་ཡན་ལག་བཞིའི་བསམ་གཏན། མེར་གནས་ཀྱི་བསམ་གཏན།
སྒྲར་གནས་ཀྱི་བསམ་གཏན་གསུམ་ནི་མཚན་བཅས་ཀྱི་ལྷའི་རྣལ་འབྱོར་དང༌། སྒྲ་མཐར་
ཐར་པ་སྟེར་བའི་གསམ་གཏན་ནི་མཚན་མེད་ཀྱི་ལྷའི་རྣལ་འབྱོར་རོ། །དེས་ན་འདི་
ལ་བཞི། བཟླས་བརྗོད་ཡན་ལག་བཞིའི་བསམ་གཏན། མེར་གནས་ཀྱི་བསམ་གཏན།
སྒྲ་གནས་ཀྱི་བསམ་གཏན། སྒྲ་མཐར་ཐར་པ་སྟེར་བའི་བསམ་གཏན་ནོ། །དང་པོ་
ལ་གཉིས། སྔོན་དུ་ཇི་ལྟར་བྱ་བ་དང་། དངོས་གཞིའི་སྐབས་སུ་ཇི་ལྟར་བྱ་བའོ། །དང་
པོ་ནི། རིགས་གསུམ་སྤྱིའི་ཕྱག་རྒྱ་འགོད་པ། དེ་བཞིན་གཤེགས་པ་ལ་བདག་འབུལ་
བ༑ སྐྱབས་འགྲོ་སེམས་བསྐྱེད་བྱ་བ། ཕྱི་རོལ་ཏུ་སོང་སྟེ་ས་ཆུ་བྱིན་གྱིས་བརླབ་ནས་
ཁྲུས་དང་ཉེ་རེག་བྱ་བ། ནང་དུ་འོངས་ཏེ་སྟན་བདེ་བ་ལ་འདུག་སྟེ་ཆས་འཇུག་བྱས་
ནས་བདག་དང་གནས་གཉིས་བསྲུང་བའི་ཕྱིར། སྔགས་དང་ཕྱག་རྒྱ་འགོད་པ་ནི། རྒྱུད་
གོང་མ་གཉིས་སུ་ཚོགས་ཞིང་མཆོད་པ་དང་བསྲུང་འཁོར་བསྒོམ་པའི་དོད་ཡིན་ནོ།།
གཉིས་པ་དངོས་གཞིའི་སྐབས་སུ་ཇི་ལྟར་བྱ་བ་ནི་བྱ་སྤྱོད་གཉིས་ཀྱི་ལྷའི་རྣལ་
འབྱོར་ཚང་བ་གཅིག་བསྒོམ་པ་ལ། ལྷ་དྲུག་ཚང་དགོས་ཏེ། སངས་རྒྱས་གསང་བས་
བསམ་གཏན་ཕྱི་མའི་འགྲེལ་པར་རྣམ་འཇོམས་ཀྱི་རྒྱུད་རྒྱས་པ་དྲངས་པ་ལས། དང་
པོ་ཁྲུས་བྱས་རྣལ་འབྱོར་པས། །རྡོ་རྗེ་གདན་ལ་གནས་ནས་ནི། །མཆོད་དང་གསོལ་
བས་ལྷ་དྲུག་བསྒོམ། །ཞེས་གསུངས། ལྷ་དྲུག་ནི་དེ་ཉིད་ལས། སྟོང་པ་ཡི་གེ་སྒྲ་གཟུགས་
དང་། །ཕྱག་རྒྱ་མཚན་མ་དྲུག་ཡིན་ནོ། །ཞེས་གསུངས་པ་ལྟར་དེ་ཁོ་ན་ཉིད་ཀྱི་ལྷ།
ཡི་གེའི་ལྷ། སྒྲའི་ལྷ། གཟུགས་ཀྱི་ལྷ། ཕྱག་རྒྱའི་ལྷ། མཚན་མའི་ལྷ་དང་དྲུག་ཡིན་



གསང་འདུས་བསྐྱེད་རྫོགས། 304
ནོ༑ ༑དེ་ལ་དེ་ཁོ་ན་ཉིད་ཀྱི་ལྷ་ནི། རང་གི་སེམས་དང་གང་རུང་དུ་བསྐྱེད་པའི་ལྷ་
གཉིས་བདེན་མེད་དུ་གཏན་ལ་ཕབ་ནས་བསྒོམ་པའོ། །ཡི་གེའི་ལྷ་ནི་ཟླ་བའི་སྟེང་དུ་
བསྒོམ་བྱའི་ལྷ་དེའི་གཟུངས་རིང་དང་སྙིང་པོ་དང་ཉེ་སྙིང་སོགས་བྲིས་པའི་རྣམ་པར་
འགོད་པ་ལ་སེམས་འཛིན་པའོ། །སྒྲའི་ལྷ་ནི་སྔགས་དེ་རྣམས་གདངས་ཀྱི་རྣམ་པར་
བསྒྲགས་པ་ལ་སེམས་འཛིན་པའོ། །གཟུགས་ཀྱི་ལྷ་ནི་སྔགས་དེ་རྣམས་ལས་འོད་འཕྲོས་
འཕགས་པ་མཆོད་སེམས་ཅན་གྱི་དོན་བྱས། ཚུར་འདུས་ཡོངས་སུ་གྱུར་པ་ལས་ལྷའི་
སྐུ་རྫོགས་པར་བསྐྱེད་པའོ། །ཕྱག་རྒྱའི་ལྷ་ནི་སྤྱི་བོ་ལ་སོགས་པའི་གནས་རྣམས་སུ་རིགས་
གསུམ་སྤྱིའི་ཕྱག་རྒྱས་བྱིན་གྱིས་བརླབས་པའོ། །མཚན་མའི་ལྷ་ནི་ལྷ་དང་སྔགས་ལ་
སེམས་འཛིན་པའོ། །དེ་ལྟར་ལྷ་དྲུག་གི་བསྐྱེད་ཆོག་རྫོགས་ནས། གསལ་སྣང་འདོན་
པའི་ཕྱིར་སྲོག་རྩོལ་སྡོམ་པ་ཡིན་ནོ། །དེ་ཡང་འདིར་བཤད་པའི་སྲོག་རྩོལ་དང་། བླ་
མེད་ནས་བཤད་པའི་སྲོག་རྩོལ་གཉིས་མིང་མཐུན་ཡང་དོན་མི་འདྲ། དུས་མི་འདྲ། དགོས་
པ་མི་འདྲ། ཚུལ་མི་འདྲའོ། །དོན་མི་འདྲ་སྟེ། བླ་མེད་ཀྱི་གསང་འདུས་སུ་སྲོག་ནི་
རླུང་དང་། རྩོལ་བ་ནི་རིང་དུ་བསྲིང་བ་ཞེས་ཚེ་བསྲིང་བའི་རླུང་གཅིག་ལ་བཤད་པ་
དང་། དུས་འཁོར་ན་སྲོག་ནི་རླུང་དང་། རྩོལ་བ་ནི་རོ་རྐྱང་ལ་རྒྱུ་བ་བཀག་ནས་རླུང་
དབུ་མར་འཇུག་པ་ལ་བཤད། འདིར་ནི་སྲོག་རླུང་དང་། རྩོལ་བ་རྟོག་པ་དང་། སྡོམ་
པ་རླུང་དང་རྣམ་རྟོག་ཕྱི་རོལ་དུ་འགྲོ་བ་བཀག་ནས་ནང་དུ་སྡོམ་པ་ལ་བཤད་པའི་ཕྱིར།
དུས་མི་འདྲ་སྟེ། བླ་མེད་ལ་རྫོགས་རིམ་གྱི་དུས་ཁོ་ན་དང་། འདིར་མཚན་བཅས་ཀྱི་
དུས་ཁོ་ན་ཡིན་པའི་ཕྱིར། དགོས་པ་མི་འདྲ་སྟེ། བླ་མེད་དུ་ནི་རླུང་དབུ་མར་སྡུད་པའི་
༡༽ རུང༌ ཞེས་པ་ཡིག་ལྷག་ཡིན་ནམ་བརྟག་གོ།



305
རྒྱུད་སྡེ་སྤྱི་རྣམ།
ཆེད་དུ་ཡིན་ལ། འདིར་ནི་རླུང་ཕྱི་རོལ་དུ་རྒྱུ་བ་བཀག་ནས། རྣམ་རྟོག་ཡུལ་ལ་འགྲོ་
བ་བཅད། དེའི་སྟོབས་ཀྱིས་ལྷའི་གསལ་སྣང་བསྐྱེད་པའི་ཆེད་དུ་ཡིན་པའིཕྱིར། ཚུལ་
མི་འདྲ་སྟེ། བླ་མེད་ལ་དྷུ་ཏཱིའི་ཡར་སྣ་མར་སྣ་ལ་སོགས་པར་དམིགས་རྟེན་ལ་སེམས་
འཛིན་པ་ཡིན་ལ། འདིར་ནི་རླུང་ཕྱིར་འགྲོ་བ་བཀག་སྟེ་ནང་དུ་སྡོམ་པའི་སྟོབས་ཀྱིས། །
རྟོག་པ་ཡུལ་ལ་མི་འཇུག་པར་ལྷའི་གསལ་སྣང་ལ་ཡིད་འཛིན་པར་བྱེད་པའི་ཕྱིར། དེ་
ལྟར་སྲོག་རྩོལ་སྡོམ་པས་ལྷའི་གསལ་སྣང་བསྐྱེད་དེ། ཡིད་བཟླས་དང་ཤུབ་བུའི་བཟླས་
པ་བྱའོ། །དེའི་ཚུལ་ཡང་བསམ་གཏན་ཕྱི་མ་ལས། སྒྲ་དང་སེམས་དང་གཞི་ལ་གཞོལ།།
གསང་སྔགས་མི་འགྱུར་གཞི་ལ་གནས། །ཡན་ལག་མ་ཉམས་གསང་སྔགས་བཟླས།།
ངལ་ན་བདག་ལ་ངལ་སོས་ཤིག །ཅེས་པ་ལྟར་ཡན་ལག་བཞིའི་བསམ་གཏན་མ་ཉམས་
པ་སྟེ་མ་བཏང་བའི་ངང་ནས་བཟླས་པ་བྱ་ལ། དེ་ཡང་གཞིའི་ཡན་ལག་ལ་བདག་གི་
གཞི་ལ་གཞོལ་བ་དང་། གཞན་གྱི་གཞི་ལ་གཞོལ་བ་གཉིས་ལས། དང་པོ་ནི། རང་
ལྷ་དྲུག་ལྡན་པའི་རྣལ་འབྱོར་བསྒོམ་པའོ། །གཉིས་པ་ནི་མདུན་དུ་རང་འདྲའི་ལྷ་བསྐྱེད་
པའོ། །སེམས་ལ་གཞོལ་བ་ནི་ལྷ་དེའི་ཐུགས་ཀར་རང་གི་སེམས་ཟླ་བའི་དཀྱིལ་འཁོར་
དུ་བསྐྱེད་པའོ། །སྒྲ་ལ་གཞོལ་བ་ནི་ཟླ་བའི་སྟེང་དུ་བཟླས་བྱའི་སྔགས་ཀྱི་ཡི་གེ་འགོད་
པའོ། །བཟླ་བའི་ཚུལ་ནི། ཡི་གེའི་གཟུགས་ལ་དམིགས་པའི་བཟླས་པ་དང་། སྒྲ་ལ་
དམིགས་པའི་བཟླས་པ་གཉིས་ལས། དང་པོ་ནི། ཡི་གེའི་གཟུགས་ལ་སེམས་རྩེ་གཅིག་
ཏུ་དམིགས་པའི་ཤུབ་བུའི་བཟླས་པ་དང་། རླུང་ནང་དུ་བསྡོམས་ནས་བྱིང་རྒོད་དང་
བྲལ་བར་རང་གི་སེམས་སྔགས་ཀྱི་གཟུགས་ལ་རྩེ་གཅིག་ཏུ་དམིགས་པའི་ཡིད་ཀྱི་བཟླས་
པའོ། །གཉིས་པ་ནི་རང་ལྷར་བསྒོམ་པའི་ཐུགས་ཀར་ཟླ་བའི་སྟེང་དུ་སྔགས་ཀྱི་ཡི་གེ་



གསང་འདུས་བསྐྱེད་རྫོགས། 306
འགོད་པའི་གདངས་ལ་རྩེ་གཅིག་ཏུ་དམིགས་པའི་ཤུབ་བུའི་བཟླས་པ་དང་། རླུང་ནང་
དུ་བསྡམས་ནས་བྱིང་རྒོད་དང་བྲལ་བར་ཡི་གེའི་གདངས་ལ་རྩེ་གཅིག་ཏུ་དམིགས་པའི་
ཡིད་ཀྱི་བཟླས་པའོ། །གྲངས་ནི་ལེགས་གྲུབ་ལས། ཡི་གེ་བཅོ་ལྔ་མན་ཆད་ལ། །སྤྱིར་
ནི་ཡི་གེ་དུ་ཡོད་པ། །དེ་ཉིད་འབུམ་ཕྲག་བཟླས་བརྗོད་བྱ། །ཡི་གེ་སུམ་ཅུ་རྩ་གཉིས་
ལ༑ ༑བཟླས་བརྗོད་སུམ་འབུམ་བཟླས་པར་བཤད། །ཡི་གེ་དེ་ལས་མང་བ་ལ། །ཁྲི་
ཕྲག་གཅིག་ནི་བཟླས་བྱ་འོ། །ཞེས་གསུངས་པ་ལྟར་རོ། །བཟླ་བའི་ཚེ་གཉིད་གླལ་
དང་སྦྲིད་པ་དང་ལུད་པ་དང་བཤང་གཅི་བྱུང་ན་མལ་ནས་ལངས་ཕྲེང་བ་བཞག་ནས།
འཆག་པའི་སྤྱོད་ལམ་བྱས། མལ་དུ་འདུག་སྟེ་སླར་ཡང་མགོ་རྩོམ་དགོས་པར་ལེགས་
གྲུབ་ལས་གསུངས་སོ། །མེར་གནས་ཀྱི་བསམ་གཏན་ནི། རང་ལྷར་གསལ་བའི་ཐུགས་
ཀར་ཟླ་བའི་སྟེང་དུ་འོད་མར་མེ་ལྟ་བུའི་དབུས་ནས་སྔགས་ཀྱི་སྒྲ་བསྒྲགས་པ་ལ་སེམས་
འཛིན་པའོ། །སྒྲ་གནས་ཀྱི་བསམ་གཏན་ནི། རང་ལྷར་གསལ་བའི་ཐུགས་ཀར་ཟླ་
བའི་སྟེང་དུ་སྔགས་ཀྱི་སྒྲ་བསྒྲགས་པ་ལ་སེམས་འཛིན་པའོ། །འདི་གཉིས་ནི་རང་གིས་
སྔགས་འདོན་པ་ཉན་པའི་རྣམ་པས་ཟློ་བ་མིན་གྱི། གཞན་གྱིས་སྔགས་བཏོན་པ་ཉན་
པའི་རྣམ་པས་བཟློ་བ་ཡིན་པས། བཟླས་བརྗོད་ཡན་ལག་བཞིའི་ཡིད་བཟློས་དང་མི་འདྲའོ།།
སྒྲ་མཐར་ཐར་པ་སྟེར་བའི་བསམ་གཏན་ནི། དེ་གསུམ་སྔོན་དུ་བཏང་ནས་སྟོང་ཉིད་
བསྒོམ་པའོ། །དེ་ལྟར་ཡང་། བསམ་གཏན་ཕྱི་མ་ལས། གསང་སྔགས་མེར་གནས་
དངོས་གྲུབ་སྟེར། །སྒྲ་གནས་རྣལ་འབྱོར་སྟེར་བར་དྲན། །སྒྲ་མཐར་ཐར་པ་སྟེར་བ་
ཉིད། །འདི་དག་དེ་ཉིད་གསུམ་པོ་ཡིན། །ཞེས་གསུངས་སོ། །རྒྱ་བོད་མཁས་པའི་
གསུང་གིས་བཀྲལ་བ་བཞིན། །དགོངས་པ་བཙལ་ནས་གསལ་བར་བཤད་པ་འདི། །བྱ་



307
རྒྱུད་སྡེ་སྤྱི་རྣམ།
རྒྱུད་མཐའ་དག་ལྟ་བའི་མིག་གཅིག་སྟེ། །སྐལ་བཟང་རྣམས་ཀྱིས་དགའ་བའི་རྩེད་འཇོ་
མཛོད། །ཞེས་པ་འདི་ནི་བར་སྐབས་ཀྱི་ཚིགས་སུ་བཅད་པའོ། །
གཉིས་པ་སྤྱོད་རྒྱུད་ཀྱི་རྣམ་གཞག་བཤད་པ་ལ། དེ་བཞིན་གཤེགས་པའི་རིགས་
ཀྱི་སྤྱོད་རྒྱུད། པདྨའི་རིགས་ཀྱི་སྤྱོད་རྒྱུད། རྡོ་རྗེའི་རིགས་ཀྱི་སྤྱོད་རྒྱུད་དང་གསུམ་
ལས། དང་པོ་ནི་རྣམ་སྣང་མངོན་བྱང་གི་རྒྱུད་ལྟ་བུ་ཡིན། གཉིས་པ་ནི་རྟ་མགྲིན་གྱི་
རྒྱུད་རྒྱས་པ་ལྟ་བུ་ཡིན་ཏེ་བོད་དུ་མ་བསྒྱུར། གསུམ་པ་ནི་ལག་ན་རྡོ་རྗེ་དབང་བསྐུར་
བའི་རྒྱུད་ལ་སོགས་པ་ཡིན་ནོ། །དབང་དམ་ཚིག་དང་ལམ་ཉམས་སུ་ལེན་ཚུལ་སོགས་
ནི་བྱ་རྒྱུད་ཀྱི་སྐབས་སུ་བཤད་ཟིན་ཏོ། །
གསུམ་པ་རྣལ་འབྱོར་རྒྱུད་ཀྱི་རྣམ་གཞག་ལ་གཉིས། རྒྱུད་རྣམས་ལས་ཇི་ལྟར་
བསྟན་པའི་ཚུལ་དང་། དེའི་དོན་ཉམས་སུ་ལེན་པའི་རིམ་པའོ། །དང་པོ་ནི། ཡོ་གའི་
རྒྱུད་ལ། རྩ་རྒྱུད་དེ་ཉིད་བསྡུས་པ། དེའི་རྒྱུད་ཕྱི་མ། བཤད་རྒྱུད་རྡོ་རྗེ་རྩེ་མོ། ཕྱོགས་
མཐུན་གྱི་རྒྱུད་དཔལ་མཆོག་དང་སྦྱོང་རྒྱུད་ལ་སོགས་པ་ཡོད་པའི་དེ་ཉིད་བསྡུས་པའི་
གླེང་གཞིས་ཐོབ་བྱ་རྣམ་སྣང་གི་གོ་འཕང་དེ་བསྟན། དེ་ལ་ཐོབ་འདོད་སྐྱེས་པ་ན་དེ་
མངོན་དུ་བྱེད་པའི་ཐབས་དུམ་བུ་བཞི། དེ་མན་ཆད་ཀྱི་རྒྱུད་ཐམས་ཅད་ཀྱིས་སྟོན་པར་
བྱེད། དུམ་བུ་བཞི་ནི་རྡོ་རྗེ་དབྱིངས་དང་། ཁམས་གསུམ་རྣམ་རྒྱལ་དང་། འགྲོ་
འདུལ་དང་། དོན་གྲུབ་ཀྱི་དུམ་བུའོ། །དེ་ལ་དང་པོ་དེ་བཞིན་གཤེགས་པའི་རིགས།
གཉིས་པ་རྡོ་རྗེའི་རིགས། གསུམ་པ་པདྨའི་རིགས། བཞི་པ་རིན་པོ་ཆེའི་རིགས་ཡིན།
འོ་ན་རིགས་ལྔ་ཡོད་པ་ལས། བཞི་ལས་མི་འབྱུང་བ་ཅི་ཡིན་ཞེ་ན། གདུལ་བྱའི་བསམ་
པ་རྫོགས་པར་བྱེད་པ་ལ་བྱེད་པ་པོའི་ངོས་ནས་རིན་པོ་ཆེའི་རིགས་དང་། བྱ་བ་ལས་



གསང་འདུས་བསྐྱེད་རྫོགས། 308
ཀྱི་སྒོ་ནས་ལས་ཀྱི་རིགས་སུ་བཞག་པར་སངས་རྒྱས་གསང་བས་བཤད་དོ། །དེ་ཉིད་
བསྡུས་པའི་རྒྱུད་ཕྱི་མ་ལས་ནི་ནང་ལྷའི་རྣལ་འབྱོར་བསྒོམས་པའི་གདུལ་བྱའི་དབང་དུ་
བྱས་ནས་དུམ་བུ་བཞིའི་རིགས་དང་འབྲེལ་བའི་མཆོག་གི་དངོས་གྲུབ་སྒྲུབ་པའི་ཐབས་
རྒྱས་པ་དང༌། མ་ཚང་བ་ཁ་འགེངས་པའི་ཚུལ་གྱིས་སྟོན། དེའི་ཡང་ཕྱི་མས་ནང་
ལྷའི་རྣལ་འབྱོར་བསྒོམས་པས་འཇིགས་ཤིང་། བཟླས་པ་དང་མཆོད་པ་སོགས་ཕྱི་ལུས་
ངག་གི་བྱ་བ་གཙོ་བོར་བྱེད་པའི་གདུལ་བྱའི་དབང་དུ་བྱས་ནས། དུམ་བུ་བཞི་དང་འབྲེལ་
བའི་འཇིག་རྟེན་པའི་དངོས་གྲུབ་སྒྲུབ་པའི་ཐབས་རྒྱས་པ་དང་། མ་ཚང་བ་ཁ་འགེངས་
པའི་ཚུལ་གྱིས་སྟོན། དེ་ལྟར་ནའང་རྣལ་འབྱོར་གྱི་རྒྱུད་རྣམས་ནང་ལྷའི་རྣལ་འབྱོར་
གཙོ་བོར་བྱེད་པའི་གདུལ་བྱ་ལ་གཙོ་བོར་གསུངས་པ་མི་འགལ་ཏེ། ཆེད་དུ་བྱ་བའི་
གདུལ་བྱ་དེ་ལྟར་ཡིན་ཡང་། ཕལ་པའི་གདུལ་བྱ་ལ་ལྷའི་རྣལ་འབྱོར་གཙོ་བོར་མི་བྱེད་
པ་ཡོད་པའི་ཕྱིར་རོ། །འོ་ན་དུམ་བུ་བཞིའི་ལམ་འདི་གདུལ་བྱ་རྒྱུད་ཐ་དད་པ་བཞིས་
ཉམས་སུ་ལེན་པ་ཡིན་ནམ། གདུལ་བྱ་གཅིག་གིས་རིམ་གྱིས་ཉམས་སུ་ལེན་པ་ཡིན་
སྙམ་ན། འདི་ལ་ཤཱ་ཀྱ་བཤེས་གཉེན་གྱིས་དཔལ་མཆོག་གི་འགྲེལ་པར། དུག་གསུམ་
ཆ་མཉམ་དུ་སྤྱོད་པའི་གདུལ་བྱ་ལ་དེ་བཞིན་གཤེགས་པ་དང་། འདོད་ཆགས་ཤས་ཆེར་
སྤྱོད་པའི་གདུལ་བྱ་ལ་དེ་བཞིན་གཤེགས་པའི་རིགས་དང་འབྲེལ་བའི་ལམ་དང་། ཞེ་
སྡང་ཤས་ཆེར་སྤྱོད་པའི་གདུལ་བྱ་ལ་མི་བསྐྱོད་པའི་རིགས་དང་འབྲེལ་བའི་ལམ་དང་།
གཏི་མུག་དང་ལོག་ལྟ་ཤས་ཆེར་སྤྱོད་པའི་གདུལ་བྱ་ལ་འོད་དཔག་མེད་ཀྱི་རིགས་དང་
འབྲེལ་བའི་ལམ་དང་། ཕྲག་དོག་དང་སེར་སྣ་ཤས་ཆེར་སྤྱོད་པའི་གདུལ་བྱ་ལ་དོན་
གྲུབ་ཀྱི་རིགས་དང་འབྲེལ་བའི་ལམ་སྟོན་པར་གསུངས་པས། གདུལ་བྱ་རྒྱུད་ཐ་དད་



309
རྒྱུད་སྡེ་སྤྱི་རྣམ།
པ་བཞིའི་དབང་དུ་བྱས་པར་བཞེད། ཡང་འགྲེལ་པ་དེ་ལས་དུམ་བུ་བཞི་པོ་དེ་རིམ་པ་
བཞིན་ངོ་བོ་ཉིད་སྐུ། རྣམ་སྨིན་གྱི་སྐུ། ལོངས་སྐུ། སྤྲུལ་སྐུ་བཞི་དང་སྦྱོར་བ་དང་།
ཡང་མཉམ་ཉིད་ཡེ་ཤེས། མེ་ལོང་ཡེ་ཤེས། སོར་རྟོག་ཡེ་ཤེས། བྱ་གྲུབ་ཡེ་ཤེས་
བཞི་དང་སྦྱོར་བ་དང་། ཡང་བྱང་ཆུབ་ཀྱི་སེམས་དང་། སྦྱིན་པ། ཤེས་རབ། བརྩོན་
འགྲུས་ཏེ་ཕར་ཕྱིན་བཞི་དང་སྦྱོར་བར་བཤད་པ་ནི་ཐོབ་བྱའི་སྒོ་ནས་བཤད་པའོ། །དུམ་
བུ་བཞི་པོ་རེ་རེ་ལ་དང་པོ་སྦྱོར་བ། དཀྱིལ་འཁོར་རྒྱལ་མཆོག །ལས་རྒྱལ་མཆོག་
སྟེ་ཏིང་ངེ་འཛིན་གསུམ་གསུམ་བཤད་པ་ནི་རྒྱས་འབྲིང་བསྡུས་གསུམ་ལ་དགའ་བའི་
གདུལ་བྱའི་དབང་དུ་བྱས་ནས་གསུངས། རྒྱས་པའི་ཏིང་ངེ་འཛིན་གསུམ་ཚན་བཞི་
པོ་རེ་རེ་ལ། དུམ་བུ་བཞི་སོ་སོ་ནས། རྩ་བའི་དཀྱིལ་འཁོར། གཟུངས་ཀྱི་དཀྱིལ་
འཁོར། ཆོས་ཀྱི་དཀྱིལ་འཁོར། ལས་ཀྱི་དཀྱིལ་འཁོར་གྱི་སྐབས་སུ། དང་པོ་སྦྱོར་
བ༑ དཀྱིལ་འཁོར་རྒྱལ་མཆོག །ལས་རྒྱལ་མཆོག་གི་ཏིང་ངེ་འཛིན་གསུམ་གསུངས་
སོ༑ ༑དེ་ཉིད་སྣང་བ་ལས་དུམ་བུ་དང་པོ་སྐུ་ཕྱག་རྒྱ་ཆེན་པོ་དང་ཆོས་མཐུན། གཉིས་
པ་ཐུགས་དམ་ཚིག་གི་ཕྱག་རྒྱ་དང་ཆོས་མཐུན། གསུམ་པ་གསུང་ཆོས་ཀྱི་ཕྱག་རྒྱ་དང་
ཆོས་མཐུན། བཞི་པ་འཕྲིན་ལས་ལས་ཀྱི་ཕྱག་རྒྱ་དང་ཆོས་མཐུན་སྦྱོར་བས་ལྷ་ཐམས་
ཅད་ལ་སྐུ་ཐུགས་གསུང་མཛད་པ་སྟེ་བཞི་ཡོད་པ་དུམ་བུ་བཞི་དང་སྦྱར་བའོ། །ལྷའི་
རྣལ་འབྱོར་བསྒོམ་པ་ལ་སྲིད་པ་སྐྱེ་འཇིག་གི་རིམ་པ་དང་རྣམ་པ་མཐུན་པར་བསྒོམ་པར་
རྒྱུད་སྡེ་འོག་མ་གསུམ་གྱི་གཞུང་ཁུངས་ཐུབ་ལས་མ་གསུངས་པས། རྣམ་བྱང་གི་རིམ་
པ་དང་མཐུན་པར་མངོན་བྱང་ལྔའི་རིམ་པས་ལྷ་བསྐྱེད་དེ་བསྒོམ་པར་བྱེད་པ་ཡིན་ནོ།།
དེ་འདྲའི་ལྷ་མཚན་ཉིད་ཚང་བ་བསྐྱེད་པ་ལ་ཕྱག་རྒྱ་བཞིའི་རྒྱས་འདེབས་ཚང་བ་དགོས་



310
གསང་འདུས་བསྐྱེད་རྫོགས། །
པས། དེའི་ཚུལ་ཇི་ལྟར་ཞེ་ན། དེ་ཡང་ལྷ་དམ་ཚིག་པ་ལ་ཡེ་ཤེས་པ་བཅུག་ནས་ཕྱག་
རྒྱ་བཞིས་རྒྱས་གདབ་པ་དགོས་ཀྱི། ཕྱོགས་རེ་བ་རྒྱས་འདེབས་པ་ནི་མ་ཡིན་ཏེ། ཕྱག་
རྒྱ་བཞིས་རྒྱས་གདབ་པའི་དགོས་པ་ནི་ལྷ་ཡེ་ཤེས་པའི་སྐུ་གསུང་ཐུགས་མཛད་པ་འཕྲིན་
ལས་བཞི་དང་། དམ་ཚིག་པའི་སྐུ་གསུང་ཐུགས་མཛད་པ་འཕྲིན་ལས་བཞི་དབྱེར་མེད་
དུ་བསྲེ་བའི་ཆེད་ཡིན་ཞིང་། དེ་ནི་བདག་མདུན་གཉིས་ལ་འདྲ་བའི་ཕྱིར། དེ་ལྟར་
ཡང་དཔལ་མཆོག་ལས། གང་ལ་གང་གིས་རྒྱས་གདབ་པ། །དེ་ནི་དེ་ཡི་རང་བཞིན་
ཉིད། །ཞེས་དང་། རྩེ་མོ་ལས་ཀྱང་། ཀུན་གྱི་གོང་མའམ་འོག་མ་ཡི། །ཉི་ཚེ་བ་དེ་
སྤང་བར་བྱ། །ཞེས་གོང་མ་ཡེ་ཤེས་པ་དང་། འོག་མ་དམ་ཚིག་པ་ཉི་ཚེ་བ་རྒྱས་འདེབས་
སྤང་བར་གསུངས་སོ། །ཕྱག་རྒྱ་བཞི་པོ་ལ་ཡང་སྦྱང་བྱ་གཞིའི་ཕྱག་རྒྱ་བཞི། སྦྱོང་
བྱེད་ལམ་གྱི་ཕྱག་རྒྱ་བཞི། སྦྱངས་པ་འབྲས་བུའི་ཕྱག་རྒྱ་བཞི་དང་གསུམ་ལས། དང་
པོ་ནི། ཐ་མལ་པའི་ལུས་ངག་ཡིད་གསུམ་བྱ་བ་དང་བཞི་ཡིན། གཉིས་པ་ནི་དུམ་བུ་
བཞི་དང་སྦྱོར་བ་ཡིན་ཏེ། དེ་ཡང་དུམ་བུ་དང་པོས་སྐུ་ཕྱག་རྒྱ་ཆེན་པོ་དང་འབྲེལ་བའི་
ལམ་བསྟན། གཉིས་པས་ཐུགས་དམ་རྒྱ་དང་འབྲེལ་བའི་ལམ་བསྟན། གསུམ་པས་
གསུང་ཆོས་རྒྱ་དང་འབྲེལ་བའི་ལམ་བསྟན། བཞི་པས་འཕྲིན་ལས་ཀྱི་ཕྱག་རྒྱ་དང་འབྲེལ་
བའི་ལམ་བསྟན་ནོ། །དུམ་བུ་བཞི་པོ་རེ་རེས་ཀྱང་ཏིང་ངེ་འཛིན་གསུམ་བསྟན་པར་
བྱེད་ཅིང་རྩ་བའི་དཀྱིལ་འཁོར་གྱི་ཏིང་ངེ་འཛིན་གསུམ་ནི་ཕྱག་ཆེན་གཙོ་ཆེ། གཟུངས་
ཀྱི་དཀྱིལ་འཁོར་གྱི་ཏིང་ངེ་འཛིན་ནི་དམ་རྒྱ་གཙོ་ཆེ། ཆོས་ཀྱི་དཀྱིལ་འཁོར་གྱི་ཏིང་
ངེ་འཛིན་གསུམ་ནི་ཆོས་རྒྱ་གཙོ་ཆེ། ལས་ཀྱི་དཀྱིལ་འཁོར་གྱི་ཏིང་ངེ་འཛིན་གསུམ་
ནི་ལས་རྒྱ་གཙོ་ཆེའོ། །དེ་ལྟར་ན་རྣམ་སྣང་གི་སྐུ་ཕྱག་ཆེན། ཐུགས་རྣམ་པར་མི་རྟོག་



311
རྒྱུད་སྡེ་སྤྱི་རྣམ།
པའི་ཡེ་ཤེས། གསུང་དབྱངས་ཡན་ལག་དྲུག་ཅུ། འཕྲིན་ལས་སེམས་ཅན་གྱི་དོན་
མཛད་པའི་མཛད་པ་ནི་མཚོན་བྱ་དོན་གྱི་ཕྱག་རྒྱ་ཡིན། དེ་མཚོན་པའི་ཕྱིར་དུ་རྣམ་
སྣང་གི་སྐུའི་བཀོད་པ་དང་མཐུན་པའི་ལག་པའི་འདུ་བྱེད་དང་། རྣམ་སྣང་གི་ཐུགས་
ཕྱག་མཚན་གྱི་རྣམ་པར་ཤར་བའི་བཀོད་པ་དང་མཐུན་པའི་ལག་པའི་འདུ་བྱེད་དང་།
རང་ལྷར་གསལ་བའི་ལྕེའི་སྟེང་དུ་རྣམ་སྣང་གི་གསུང་ཡིག་འབྲུའི་རྣམ་པར་བཀོད་པ་
དང༌། སེམས་ཅན་གྱི་དོན་བྱེད་པའི་རྣམ་སྣང་གི་སྐུའི་བཀོད་པ་དང་མཐུན་པའི་ལག་
པའི་འདུ་བྱེད་དང་བཞི་ནི་མཚོན་བྱེད་ཕྱིའི་ཕྱག་རྒྱའོ། །ཡིད་ངོར་རང་གི་ལུས་རྣམ་
སྣང་གི་སྐུའི་རྣམ་པ་གསལ་བར་ཤར་བ། ཡིད་ངོར་རང་གི་ཡིད་རྣམ་སྣང་གི་ཕྱག་མཚན་
དུ་གསལ་བ། ཡིད་ངོར་རང་གི་ངག་རྣམ་སྣང་གི་གསུང་ཡིག་འབྲུའི་རྣམ་པར་གསལ་
བ༑ ཡིད་ངོར་རང་གི་ལུས་སེམས་ཅན་གྱི་དོན་བྱེད་པའི་རྣམ་སྣང་གི་སྐུར་གསལ་བའི་
སྒོ་ནས། སེམས་ཅན་རྣམས་ལྷ་དེའི་གོ་འཕང་ལ་བཀོད་པ་བཞི་ནི། མཚོན་བྱེད་ནང་
གི་ཕྱག་རྒྱ་བཞི་སྟེ། ཕྱག་རྒྱ་བཞིས་བཏབ་ཚུལ་ལོ། །འོ་ན་ཕྱག་རྒྱ་བཞིའི་རྒྱས་འདེབས་
ཀྱི་གོ་རིམ་ཇི་ལྟར་ངེས་ཤེ་ན། འདི་ལ་སློབ་དཔོན་ཀུན་དགའ་སྙིང་པོའི་ལུགས་ནི་དང་
པོར་དམ་རྒྱ། དེ་ནས་ཆོས་རྒྱ། དེ་ནས་ལས་རྒྱ། དེ་ནས་ཕྱག་ཆེན་གྱིས་རྒྱས་འདེབས་
པར་བཤད་དེ། བསྟོད་འགྲེལ་ལས། དམ་རྒྱས་སྒྲུབ། ཆོས་རྒྱས་བཀོད། ལས་རྒྱས་
ལྷ་ཕྲིན་ལས་ལ་སྦྱོར། ཕྱག་རྒྱ་ཆེན་པོ་དེ་ལ་རབ་ཏུ་གནས་པའི་ཚུལ་གྱིས་བསྒྲུབ་པའོ།།
ཞེས་གསུངས། སློབ་དཔོན་སངས་རྒྱས་གསང་བ་དང་ཤཱ་ཀྱ་བཤེས་གཉེན་གྱི་ལུགས་
ནི་དང་པོར་ཕྱག་ཆེན། དེ་ནས་དམ་རྒྱ། དེ་ནས་ལས་རྒྱ། དེ་ནས་ཆོས་རྒྱ་རྒྱས་འདེབས་
པར་བཞེད་དོ། །ཀུན་དགའ་སྙིང་པོའི་ལུགས་ཀྱི་གོ་རིམ་དེ་ལྟར་ངེས་པ་ནི། རང་དང་



གསང་འདུས་བསྐྱེད་རྫོགས།
312
ལྷ་དབྱེར་མེད་དུ་མ་གྲུབ་པ་གསར་དུ་རང་དང་ལྷ་དབྱེར་མེད་བསྒྲུབས་ནས། དེ་ཁོ་
ན་ཉིད་ལ་རྩེ་གཅིག་ཏུ་འཇོག་པས་དམ་རྒྱ་དུས་དང་པོར་བསྟན། དེ་ཁོ་ན་ཉིད་ལ་རྩེ་
གཅིག་ཏུ་བཞག་ནས། ངོག་ནུས་པ་མཐུ་ཅན་དུ་མ་སོང་བར་འཇིག་རྟེན་ལས་འདས་
པའི་ལྷ་ལས་ལ་བསྐུལ་མི་ནུས་པས། ཆོས་རྒྱ་གཉིས་པར་བསྟན། དེ་ཁོ་ན་ཉིད་ལ་རྩེ་
གཅིག་ཏུ་གནས་པ་དང་། ངག་ནུས་པ་མཐུ་ཆེན་དུ་གྲུབ་ནས་འཇིག་རྟེན་ལས་འདས་
པའི་ལྷ་ལས་ལ་བསྐུལ་ནུས་པས་ལས་རྒྱ་དུས་གསུམ་པར་བསྟན། རང་དང་ལྷ་དབྱེར་
མེད་དུ་གྲུབ་པའི་གཉིས་མེད་ཀྱི་དོན་ལ་རབ་ཏུ་གནས་དགོས་ན། སྔོན་དུ་རང་དང་ལྷ་
དབྱེར་མེད་དུ་མ་གྲུབ་པར་གཉིས་མེད་ཀྱི་དོན་ལ་གནས་པ་མེད་པས་ཕྱག་ཆེན་དུས་བཞི་
པར་བསྟན་པའོ། །སློབ་དཔོན་ཕྱི་མ་གཉིས་ཀྱི་ལུགས་ཀྱི་གོ་རིམ་དེ་ལྟར་ངེས་པ་ནི་ཆོས་
སྐུ་དེ་ལོངས་སྤྱོད་རྫོགས་པའི་སྐུའི་རྟེན་ལ་མངོན་དུ་བྱེད་དགོས་པས་ཕྱག་ཆེན་དུས་དང་
པོར་བསྟན། ཆོས་སྐུ་མངོན་དུ་མ་བྱས་པར་ལྷ་རྣམས་ལས་ལ་སྦྱོར་མི་ནུས་པས་དམ་
རྒྱ་གཉིས་པར་བསྟན། ཆོས་སྐུ་མངོན་དུ་བྱས་ནས་འཇིག་རྟེན་ལས་འདས་པའི་ལྷ་ལས་
ལ་སྦྱོར་ནུས་པས་ལས་རྒྱ་དུས་གསུམ་པར་བསྟན། གཞན་དོན་གྱི་གཙོ་བོ་གསུང་དབྱངས་
ཡན་ལག་དྲུག་ཅུའི་སྒོ་ནས་གདུལ་བྱའི་དོན་མཛད་དགོས་པས་ཆོས་རྒྱ་དུས་བཞི་པར་
བསྟན་པའོ། །གཉིས་པ་ལམ་ཉམས་སུ་ལེན་པའི་རིམ་པ་ལ། ལམ་སྒོམ་པའི་སྣོད་རུང་
དུ་བྱ་བ་དང་། སྣོད་དུ་གྱུར་ནས་དམ་ཚིག་དང་སྡོམ་པ་དག་པར་བྱ་བ་དང་། དམ་
ཚིག་ལ་གནས་ནས་སྔོན་དུ་བསྙེན་པ་ཇི་ལྟར་བྱ་བ་དང་། བསྙེན་པ་ལས་སུ་རུང་ནས་
དངོས་གྲུབ་ཇི་ལྟར་བསྒྲུབ་པ་སོགས་ནི་ཚིག་མངས་སུ་དོགས་ནས་མ་བྲིས་ཏེ། གསང་
སྔགས་ཀྱི་ལམ་རིམ་ལས་ཤེས་པར་བྱའོ། །དཔལ་ལྡན་རྣལ་འབྱོར་རྒྱུད་རྣམས་ཀུན་



313
རྒྱུད་སྡེ་སྤྱི་རྣམ།
གྱི་དོན། །མཁས་པ་ཀུན་གྱིས་ལེགས་པར་བཀྲལ་བ་བཞིན། །མདོ་ཙམ་གོ་སླའི་ཚུལ་
དུ་བསྡེབས་པ་འདི། །རྣལ་འབྱོར་རྒྱུད་དོན་རྟོགས་པའི་མན་ངག་མཛོད། །ཅེས་པ་
འདི་ནི་བར་སྐབས་ཀྱི་ཚིགས་སུ་བཅད་པའོ།། །།
བཞི་པ་རྣལ་འབྱོར་བླ་མེད་ཀྱི་རྒྱུད་ཀྱི་རྣམ་གཞག་ལ་གཉིས། བླ་མེད་ཀྱི་རྒྱུད་
ལ་མཚན་གྱི་དབྱེ་བ་བྱུང་ཚུལ་དང་། མཚན་དོན་དང་ལྡན་པའི་རྒྱུད་གཉིས་ཀྱི་དབྱེ་
བ་བསྟན་པའོ། །དང་པོ་ནི། རྣལ་འབྱོར་བླ་ན་མེད་པའི་རྒྱུད་དང་། གཉིས་མེད་ཀྱི་
རྒྱུད་མིང་གི་རྣམ་གྲངས། ཕ་རྒྱུད། རྣལ་འབྱོར་རྒྱུད། ཐབས་རྒྱུད། མཁའ་འགྲོ་ཕའི་
རྒྱུད་ཅེས་པ་རྣམས་མིང་གི་རྣམ་གྲངས། མ་རྒྱུད། རྣལ་འབྱོར་མའི་རྒྱུད། ཤེས་རབ་
ཀྱི་རྒྱུད། མཁའ་འགྲོ་མའི་རྒྱུད་རྣམས་མིང་གི་རྣམ་གྲངས་ཡིན་ནོ། །ཕ་རྒྱུད་མ་རྒྱུད་
རྣམས་ཀྱི་ཐ་སྙད་ནི་བླ་མ་སྔ་མ་རྣམས་ཀྱིས་མཛད། རྣལ་འབྱོར་རྒྱུད་དང་རྣལ་འབྱོར་
མའི་རྒྱུད་ཀྱི་ཐ་སྙད་ནི་སྡོམ་འབྱུང་ལས། རྣལ་འབྱོར་རྒྱུད་རྣམས་ཀྱི་ནི་ཚད། །བྱེ་
བ་ཕྲག་ནི་དྲུག་དུ་ངེས། །དེ་བཞིན་རྣལ་འབྱོར་མ་རྒྱུད་གྲངས། །བྱེ་བ་ཕྲག་ནི་བཅུ་
དྲུག་གྲགས། །ཞེས་གསུངས་པས་བསྟན། ཐབས་རྒྱུད་དང་ཤེས་རབ་རྒྱུད་ཀྱི་ཐ་སྙད་
ནི་དྲི་མེད་འོད་ལས་གསུངས། མཁའ་འགྲོ་ཕ་དང་མཁའ་འགྲོ་མའི་རྒྱུད་ཀྱི་ཐ་སྙད་ནི་
རྡོ་རྗེ་སྙིང་པོ་རྒྱན་གྱི་རྒྱུད་ལས། མཁའ་འགྲོ་མ་དང་མཁའ་འགྲོ་ཕ། །རྒྱུད་རྣམས་
ཀུན་གྱི་ཕྱི་མོ་སྟེ། །ཞེས་གསུངས་སོ། །གཉིས་པ་ལ་དོགས་པའི་གནས་དགོད་པ་དང་།
དེ་ལ་སོ་སོའི་འདོད་པ་བཤད་པ་གཉིས། དང་པོ་ནི། གལ་ཏེ་བླ་མེད་ཀྱི་རྒྱུད་ལ་ཐབས་
ཤེས་གཉིས་སུ་དབྱེ་ན། རྒྱུད་གཉིས་པོ་དེ་ཐབས་ཤེས་གཉིས་སུ་མེད་པའི་རྒྱུད་ཡིན་ནམ་
མིན། ཡིན་ན་ཐབས་ཀྱི་རྒྱུད་དང་ཤེས་རབ་ཀྱི་རྒྱུད་ཅེས་པའི་དོན་ཐབས་ཤེས་ཕྱོགས་



གསང་འདུས་བསྐྱེད་རྫོགས། 314
རེ་བ་དང་། ཐབས་ཤེས་གཉིས་སུ་མེད་པའི་རྒྱུད་ཅེས་པ་ཐབས་ཤེས་གཉིས་མཉམ་པར་
སྦྱོར་བའི་རྒྱུད་ཡིན་པ་དང་འགལ། མིན་ན་འདུས་པ་ཕྱི་མར། ཐབས་དང་ཤེས་རབ་
སྙོམས་འཇུག་པ། །རྣལ་འབྱོར་ཞེས་ནི་བཤད་པ་ཡིན། །ཞེས་རྣལ་འབྱོར་བླ་མེད་ཅེས་
པའི་རྣལ་འབྱོར་གྱི་དོན་ཐབས་ཤེས་གཉིས་མཉམ་པར་སྦྱོར་བ་ལ་བཤད་པ་དང་འགལ་
ལོ་ཞེ་ན། གཉིས་པ་ལ་གཉིས། གཞན་གྱི་ལུགས་དང་། རང་ལུགས་སོ། །དང་པོ་ནི་
བོད་ཀྱི་བླ་མ་ཁ་ཅིག་བླ་མེད་ཀྱི་རྒྱུད་ལ་ཕ་རྒྱུད་མ་རྒྱུད་གཉིས་མེད་ཀྱི་རྒྱུད་དང་གསུམ་
དུ་བྱས་ནས་དེ་གསུམ་གྱི་ཁྱད་པར་ལ། རྗོད་བྱེད་སྒྲའི་ཁྱད་པར། བརྗོད་བྱ་དོན་གྱི་
ཁྱད་པར། བྱེད་བརྗོད་རྣམ་གཞག་གི་ཁྱད་པར།* ཞུ་བ་པོ་གདུལ་བྱའི་ཁྱད་པར་རོ།།
དང་པོ་ནི། འདི་སྐད་བདག་ཐོས་གླེང་གཞིར་བྱས་པ་ཕ་རྒྱུད་ཀྱི་མཚན་ཉིད། དཔེར་
ན་འདུས་པ་ལྟ་བུ། གསང་བ་མཆོག་གི་དགྱེས་པ་ན་གླེང་གཞིར་བྱས་པ་མ་རྒྱུད་ཀྱི་མཚན་
ཉིད། དཔེར་ན་བདེ་མཆོག་ལྟ་བུ། དེ་གཉིས་ཀ་གླེང་གཞིར་བྱས་པ་གཉིས་མེད་ཀྱི་
རྒྱུད་ཀྱི་མཚན་ཉིད། དཔེར་ན་ཀྱི་རྡོ་རྗེ་ལྟ་བུ་ཡིན་ཏེ། རྩ་རྒྱུད་བརྟག་གཉིས་ལས། འདི་
སྐད་བདག་ཐོས་དང་། ཐུན་མོང་མ་ཡིན་པའི་བཤད་རྒྱུད་གུར་ལས། གསང་བ་མཆོག་
གི་དགྱེས་པ་དང་། ཐུན་མོང་གི་བཤད་རྒྱུད་སཾ་བྷུ་ཊར་གཉིས་ཀ་གསུངས་པའི་ཕྱིར།
གཉིས་པ་བརྗོད་བྱ་དོན་གྱི་ཁྱད་པར་ལ། བསྐྱེད་རིམ་གྱི་ཁྱད་པར་དང་། རྫོགས་རིམ་
གྱི་ཁྱད་པར་རོ། །དང་པོ་ནི། གཙོ་བོ་ལྷ་ཕོས་བྱས་པའམ་འཁོར་ཕོ་ཚོགས་ཤས་ཆེ་
༡༽ མཁས་གྲུབ་རྗེའི་རྒྱུད་སྡེ་སྤྱི་རྣམ་ ༧༢ ན་ ལས། རྗེས་སྤྱོད་རྣམ་དག་གི་ཁྱད་པར་ ཡང་མཁས་གྲུབ་
རྗེའི་བརྟག་གཉིས་ཀྱི་རྣམ་བཤད་ ༢༡ ན་ ལས། རྗེས་སྤྱོད་རྣམ་དག་གི་ཁྱད་པར་



315
རྒྱུད་སྡེ་སྤྱི་རྣམ།
བ་སྟོན་པ་ཕ་རྒྱུད་ཀྱི་མཚན་ཉིད། གཙོ་བོ་ལྷ་མོས་བྱས་པའམ། འཁོར་མོ་ཚོགས་ཤས་
ཆེ་བ་སྟོན་པ་མ་རྒྱུད་ཀྱི་མཚན་ཉིད། གཉིས་ཀ་སྟོན་པ་གཉིས་མེད་ཀྱི་རྒྱུད་ཀྱི་མཚན་
ཉིད། མཚན་གཞི་སྔར་ལྟར་རོ། །གཉིས་པ་ནི། དཀྱིལ་འཁོར་གྱི་འཁོར་ལོའི་མཚན་
ཉིད་སྟོན་པ་མ་རྒྱུད། ཕྲ་ཐིག་གཙོ་བོར་སྟོན་པ་ཕ་རྒྱུད། གཉིས་ཀ་སྟོན་པ་གཉིས་མེད་
ཀྱི་རྒྱུད་དོ། །གསུམ་པ་བྱེད་བརྗོད་རྣམ་གཞག་གི་ཁྱད་པར་” ནི་ཕུང་ཁམས་སྐྱེ་མཆེད་
ཀྱི་རྣམ་གཞག་”སྟོན་པ་ཕ་རྒྱུད། རྩའི་རྣམ་གཞག་ སྟོན་པ་མ་རྒྱུད། གཉིས་ཀ་སྟོན་
པ་གཉིས་མེད་ཀྱི་རྒྱུད་དོ། །བཞི་པ་ཞུ་པ་པོ་གདུལ་བྱའི་ཁྱད་པར་ནི། ཞུ་བ་པོ་ལྷ་ཕོས་
ཞུས་པ་ཕ་རྒྱུད། ལྷ་མོས་ཞུས་པ་མ་རྒྱུད། གཉིས་ཀས་ཞུས་པ་གཉིས་མེད་ཀྱི་རྒྱུད་དེ།
དཔེར་ན་བརྟག་གཉིས་ཀྱི་བརྟག་པ་དང་པོ་བདག་མེད་མ་དང་། གཉིས་པ་རྡོ་རྗེ་སྙིང་
པོས་ཞུས་པ་ལྟ་བུའོ།།ཞེས་གསུངས། དེ་འགོག་པ་ལ། དང་པོ་རྗོད་བྱེད་སྒྲའི་ཁྱད་
༡༽ མཁས་གྲུབ་རྗེའི་རྒྱུད་སྡེ་སྤྱི་རྣམ་ ༧༢ ན་ ལས། རྫོགས་རིམ་གྱི་ཁྱད་པར་གྱིས་རྒྱུད་གསུམ་སོ་སོར་འཇོག་པ་ནི།
དཀྱིལ་འཁོར་འཁོར་ལོའི་རྫོགས་རིམ་བརྗོད་བྱའི་གཙོ་བོར་སྟོན་པའི་རྒྱུད་ཡིན་ན་མ་རྒྱུད་དང་། ཐིག་ལེ་དང་ཕྲ་མོའི་རྣལ་
འབྱོར་གྱི་རྫོགས་རིམ་བརྗོད་བྱའི་གཙོ་བོར་སྟོན་པའི་རྒྱུད་ཡིན་ན་ཕ་རྒྱུད་དང་། དེ་ཉིད་གཉིས་ཀ་བརྗོད་བྱའི་གཙོ་བོར་བྱས་
ནས་སྟོན་པའི་རྒྱུད་ཡིན་ན་གཉིས་མེད་ཀྱི་རྒྱུད་དུ་འདོད་ཅིང་། ༢༽ མཁས་གྲུབ་རྗེའི་རྒྱུད་སྡེ་སྤྱི་རྣམ་ ༧༢ ན་ ལས།
རྗེས་སྤྱོད་རྣམ་དག་གི་ཁྱད་པར་ ༽ མཁས་གྲུབ་རྗེའི་རྒྱུད་སྡེ་སྤྱི་རྣམ་ ༧༢ ན་ ལས། རྣམ་དག་གཙོ་བོར་སྟོན་པའི་
རྒྱུད་ཡིན་ན་ཕ་རྒྱུད། ༤༽ ཡང་ཤོག་གྲངས་དེ་ཉིད་ལས། རྣམ་དག་གཙོ་བོར་ ༥༽ ཡང་ཤོག་གྲངས་དེ་ཉིད་ལས། དེ་
གཉིས་ཀའི་རྣམ་དག་གཙོ་བོར་ ༦༽ མཁས་གྲུབ་རྗེའི་བརྟག་གཉིས་ཀྱི་རྣམ་བཤད་ ༥༨ བ་ ལས། རྡོ་རྗེ་སྙིང་པོ་སྟན་
ལས་ལངས་ཏེ།་ ་ཐལ་མོ་སྦྱར་བ་བྱས་ནས་ ་ ་ཡེ་ཤེས་ཀྱི་དབང་པོ་ཞེས་བཅོམ་ལྡན་འདས་ལ་བོས་ནས། གླེང་གཞིའི་
ཚིག་གསུངས་པའི་དོན་ཉན་པར་འཚལ་ན། སྐུ་དང་གསུང་དང་ཐུགས་ཀྱི་སྙིང་པོ་ཞེས་གསུངས་པའི་སྐུ་གསུང་ཐུགས་ཀྱི་གསང་
བ་གསུམ་དང་། ཤིན་ཏུ་གསང་བ་སྙིང་པོའི་དོན་གང་ལགས་ཞེས་ཞུས་པའོ། །ཞེས་དང་ཡང་གཞུང་དེའི་ཤོག་གྲངས་ ༢༤༥
བ་ ལས། སྒྱུ་མ་དག་ནི་ཐམས་ཅད་ལས། །བུད་མེད་སྒྱུ་མ་ཁྱད་པར་འཕགས། །ཞེས་པ་ལྟར། གཙོ་བོར་བདག་མེད་མ་
ལ་སོགས་པའི་རྣལ་འབྱོར་མས་ཞུས་པས་སྒྱུ་མའི་བརྟག་པ་ཞེས་པ་བརྟག་པ་ཕྱི་མའི་སྒོས་ཀྱི་མཚན་དུ་མངོན་ལ། ཞེས་དང་།
ཡང་མཁས་གྲུབ་རྗེའི་རྒྱུད་སྡེ་སྤྱི་རྣམ་ ༧༢ བ་ ལས། བརྟག་པ་དང་པོ་རྡོ་རྗེ་སྙིང་པོས་ཞུས་པས་ལྷ་ཕོས་ཞུས་ཤིང་། བརྟག་
པ་གཉིས་པ་བདག་མེད་མས་ཞུས་པས་ལྷ་མོས་ཞུས་ལ།



སྐྱེ
གསང་འདུས་བསྐྱེད་རྫོགས། 316
པར་དེ་མི་རིགས་ཏེ། དེ་ལྟ་ན་འཁོར་ལོ་བདེ་མཆོག་དེ་ཡང་གཉིས་མེད་ཀྱི་རྒྱུད་དུ་འགྱུར་
དགོས་པའི་ཕྱིར་ཏེ། རྩ་རྒྱུད་དུ་གསང་བ་མཆོག་གི་དགྱེས་པ་དང་། ཐུན་མོང་མ་ཡིན་
པའི་བཤད་རྒྱུད་མངོན་བརྗོད་བླ་མ་ལས་འདི་སྐད་བདག་ཐོས་དང་། ཐུན་མོང་བའི་
བཤད་རྒྱུད་སཾ་བྷུ་ཊར་གཉིས་ཀ་གསུངས་པའི་ཕྱིར། བརྗོད་བྱ་དོན་གྱི་ཁྱད་པར་དང་།
བྱེད་བརྗོད་རྣམ་གཞག་”གི་ཁྱད་པར་ཡང་མི་རིགས་ཏེ། དེ་ལྟ་ན་འཁོར་ལོ་བདེ་མཆོག་
ཀྱང་གཉིས་མེད་ཀྱི་རྒྱུད་དུ་འདོད་དགོས་པའི་ཕྱིར། ཞུ་བ་པོ་གདུལ་བྱའི་ཁྱད་པར་ཡང་
མི་རིགས་ཏེ། དེ་ལྟར་ན་གསང་འདུས་ཀྱང་གཉིས་མེད་ཀྱི་རྒྱུད་དུ་འདོད་དགོས་པའི་
ཕྱིར་ཏེ། རྩ་རྒྱུད་ཞུ་བ་པོ་ལྷ་ཕོས་བྱས་ཤིང་། བཤད་རྒྱུད་ལྷ་མོ་བཞིས་ཞུས་པ་ཡང་
ཡོད་པའི་ཕྱིར། ཡང་ཁ་ཅིག །བླ་མེད་ཀྱི་རྒྱུད་ལ་སོ་སོ་བ་གསུམ་དུ་བྱེད་པ་དྲང་དོན་
དང་། བླ་མེད་ཀྱི་རྒྱུད་ཡིན་ན་གཉིས་མེད་ཀྱི་རྒྱུད་ཡིན་པས་ཁྱབ་པ་ངེས་དོན་དུ་བྱེད་
ཅིང་དེ་གསུམ་གྱི་འཇོག་བྱེད་སོ་སོར་འདོད་པ་ཡང་མི་རིགས་ཏེ། ཁས་བླངས་ནང་འགལ་
བའི་ཕྱིར། ཡང་ནག་པོ་སྤྱོད་པས། བསྐྱེད་དང་རྫོགས་འབྱུང་རིམ་པ་ཡིས། །རྣལ་
འབྱོར་བསྐྱེད་པར་བསྟན་པ་སྟེ། །རྫོགས་པ་རྣལ་འབྱོར་མ་རུ་བརྗོད། །ཞེས་གསུངས་
པ་ལ་བརྟེན་ནས་བསྐྱེད་རིམ་སྟོན་པ་ཕ་རྒྱུད་དང་། རྫོགས་རིམ་སྟོན་པ་མ་རྒྱུད་དུ་མཛད་
པ་མི་རིགས་ཏེ། འདུས་པས་བསྐྱེད་རྫོགས་གཉིས་ཀའི་ཆ་གཙོ་བོར་སྟོན་ཞིང་ལུང་གི་
དོན་ཡང་སྒྱུ་མའི་སྐུ་སྟོང་བཞི་ལས་བསྐྱེད་པའི་རིམ་པ་སྟོན་པ་ཕ་རྒྱུད་དང་། གདོད་
མ་ནས་རྫོགས་པར་གྲུབ་པའི་དེ་ཁོ་ན་ཉིད་རྟོགས་པའི་ལྷན་སྐྱེས་ཀྱི་བདེ་བ་བྱུང་བའི་རིམ་
པ་སྟོན་པ་མ་རྒྱུད་ཡིན་ནོ། །ཞེས་སྟོན་པར་འགྱུར་བའི་ཕྱིར། གཉིས་པ་རང་གི་ལུགས་
༡༽ མཁས་གྲུབ་རྗེའི་རྒྱུད་སྡེ་སྤྱི་རྣམ་ ༧༢ ན་ ལས། རྗེས་སྤྱོད་རྣམ་དག་



317
317
རྒྱུད་སྡེ་སྤྱི་རྣམ།
ནི༑ ཐབས་ཤེས་གཉིས་མེད་ཀྱི་རྒྱུད་ཀྱི་ཐབས་དང་། ཐབས་རྒྱུད་ཀྱི་ཐབས་གཉིས་
མིང་འདྲ་ཡང་དོན་མི་འདྲ་སྟེ། གཉིས་མེད་ཀྱི་རྒྱུད་ཀྱི་ཐབས་ནི་ལྷན་སྐྱེས་ཀྱི་བདེ་བ་
དང་། ཐབས་རྒྱུད་ཀྱི་ཐབས་ནི་སྒྱུ་མའི་སྐུ་ལ་བྱེད་པའི་ཕྱིར། གཉིས་མེད་ཀྱི་རྒྱུད་ཀྱི་
ཤེས་རབ་དང་ཤེས་རབ་ཀྱི་རྒྱུད་ཀྱི་ཤེས་རབ་གཉིས་མིང་འདྲ་ཡང་དོན་མི་གཅིག་སྟེ།
གཉིས་མེད་ཀྱི་རྒྱུད་ཀྱི་ཤེས་རབ་ནི་སྟོང་ཉིད་རྟོགས་པའི་བློ་རྐྱང་པ་ཡིན། ཤེས་རབ་
གྱི་རྒྱུད་ཀྱི་ཤེས་རབ་ནི་ལྷན་སྐྱེས་ཀྱི་བདེ་བས་སྟོང་ཉིད་རྟོགས་པའི་བདེ་སྟོང་དབྱེར་མེད་
ཀྱི་ཡེ་ཤེས་ལ་བྱེད་པའི་ཕྱིར་རོ། །གཉིས་མེད་ཀྱི་རྒྱུད་ཀྱི་ཐབས་ཤེས་དང་གཉིས་སུ་
མེད་པའི་དོན་ནི་དྲི་མེད་འོད་ལས། རང་གི་དངོས་པོ་ནི་ཐམས་ཅད་ཤེས་རབ་དང་ཐབས་
ཀྱི་བདག་ཉིད་ཅན་རྣལ་འབྱོར་གྱི་རྒྱུད་ཉིད་དེ། ཞེས་གསུངས་ནས། དེའི་ཤེས་བྱེད་
དུ༔ ཧེ་ཡིག་གིས་ནི་སྙིང་རྗེ་ཆེ། །བཛ་ཤེས་རབ་ཅེས་བརྗོད་དེ། །ཤེས་རབ་ཐབས་
ཀྱི་བདག་ཉིད་རྒྱུད། །དེ་ནི་བདག་གིས་བཤད་ཀྱིས་ཉོན། །ཞེས་ཀྱི་རྡོར་གྱི་ལུང་དང་།
ཐབས་ཀྱིས་ལུས་ཀྱི་རྣལ་འབྱོར་མིན། །ཤེས་རབ་གཅིག་པུས་གྱུར་བ་མིན། །ཐབས་
དང་ཤེས་རབ་སྙོམས་འཇུག་པ། །དེ་བཞིན་གཤེགས་པས་རྣལ་འབྱོར་གསུངས། །ཞེས་
དུས་འཁོར་གྱི་ལུང་དང་། ཐབས་དང་ཤེས་རབ་སྙོམས་འཇུག་པ། །ཞེས་སོགས་འདུས་
པ་ཕྱི་མའི་ལུང་དང་གསུམ་གྱིས་བསྒྲུབས་ནས་གསལ་བར་བཤད་དོ། །འོ་ན་ཕ་རྒྱུད་
མ་རྒྱུད་གཉིས་སུ་འཇོག་ཚུལ་ཇི་ལྟར་བྱེད་ན། བར་དོ་སྦྱོང་བྱེད་ལྷ་སྐུ་བཞིན་ལག་གི་
རྣམ་པ་ཅན་ཡོད་མེད་ཀྱི་བསྐྱེད་རིམ་གྱི་སྒོ་ནས་སོ་སོར་འཇོག་པའི་ཕལ་པའི་ཁྱད་པར་
འདོད་མོད་ཀྱང་། གཙོ་བོར་ནི་རྫོགས་རིམ་གྱི་སྒོ་ནས་ཁྱད་པར་བཞག་དགོས་སོ། །དེ་
ལྟར་ན་གཟུགས་སྐུའི་རིགས་མཐུན་གྱི་རྒྱུ་དག་མ་དག་གི་སྒྱུ་མའི་སྐུ་སྒྲུབ་ཚུལ་རྩལ་དུ་



318
གསང་འདུས་བསྐྱེད་རྫོགས། །
བཏོན་ནས་མི་འཆད་པར། ཆོས་སྐུའི་རིགས་མཐུན་གྱི་རྒྱུ་ལྷན་སྐྱེས་ཀྱི་བདེ་བས་སྟོང་
ཉིད་རྟོགས་པའི་བདེ་སྟོང་དབྱེར་མེད་ཀྱི་ཡེ་ཤེས་རྩལ་དུ་བཏོན་ནས་འཆད་པའི་བླ་མེད་
ཀྱི་རྒྱུད་དངོས་སམ་སྡེར་གཏོགས་ཀྱི་རྒྱུད་དེ། མ་རྒྱུད་ཀྱི་མཚན་ཉིད། ཆོས་སྐུའི་རིགས་
མཐུན་གྱི་རྒྱུ་བདེ་སྟོང་དབྱེར་མེད་ཀྱི་ཡེ་ཤེས་རྩལ་དུ་བཏོན་ནས་འཆད་པར་མ་ཟད།
གཟུགས་སྐུའི་རིགས་མཐུན་གྱི་རྒྱུར་དག་མ་དག་གི་སྒྱུ་མའི་སྐུ་སྒྲུབ་ཚུལ་རྩལ་དུ་བཏོན་
ནས་འཆད་པའི་བླ་མེད་ཀྱི་རྒྱུད་དངོས་སམ་སྡེར་གཏོགས་ཀྱི་རྒྱུད་དེ། ཕ་རྒྱུད་ཀྱི་མཚན་
ཉིད་ཡིན། ཤེས་རབ་གྱི་རྒྱུད་ཀྱི་ཤེས་རབ་བདེ་སྟོང་དབྱེར་མེད་ཀྱི་ཡེ་ཤེས་ཡིན་པ་ནི།
རྡོ་རྗེ་གུར་ལས། བཅོམ་ལྡན་འདས་ཇི་ལྟར་ན་རྣལ་འབྱོར་མའི་རྒྱུད་ཀྱི་མཚན་རབ་ཏུ་
འཇུག་པ་ལགས། རྡོ་རྗེ་འཛིན་གྱིས་གསུངས་པ། ཤེས་རབ་ཕ་རོལ་ཕྱིན་པའི་ཐབས།།
འདི་ནི་རྣལ་འབྱོར་མར་བརྗོད་དོ། །ཕྱག་རྒྱ་ཆེན་པོ་རབ་སྦྱོར་བས། །གང་ཕྱིར་དེ་
ཉིད་ལ་འཇུག་པ། །རྣལ་འབྱོར་མ་ཡི་རྒྱུད་ཅེས་བྱ། །ཞེས་གསུངས། དོན་ནི་ཕྱག་
རྒྱ་ཆེན་པོ་ལྷན་སྐྱེས་ཀྱི་བདེ་བ་དང་སྟོང་ཉིད་དབྱེར་མེད་དུ་སྦྱོར་བས་གང་གི་ཕྱིར་དེ་
ཁོ་ན་ཉིད་ཤེས་རབ་ཀྱི་ཕ་རོལ་ཕྱིན་པ་ལ་འཇུག་པའི་ཐབས། ཆོས་ཀྱི་སྐུའི་རིགས་མཐུན་
གྱི་རྒྱུ་འདི་ནི་སྟོང་ཕྱོགས་ཤེས་རབ་ཀྱི་ཆ་སྟོན་པས་མ་ཞེས་བརྗོད་པ་ཡིན་ནོ། །ཞེས་
པའོ། །ཐབས་རྒྱུད་ཀྱི་ཐབས་སྒྱུ་མའི་སྐུ་ཡིན་པ་ནི་མཁའ་འགྲོ་རྒྱ་མཚོ་ལས། རྣལ་
འབྱོར་རྣམས་ལ་རྒྱུད་རྒྱལ་དུ། །དེ་དང་དེ་ཡི་ཆོག་དབྱེ་ཤེས། །འོད་གསལ་སྒྱུ་མ་
བདག་གིས་ནི། །སྒྱུ་མ་འཇིག་རྟེན་ལ་བཤད་དོ། །ཞེས་གསུངས། དེའི་དོན་ནི་བཤད་
དོ་ཞེས་དྲང་ངོ༌། །གང་དུ་ན་རྣལ་འབྱོར་གྱི་རྒྱུད་ཀྱི་རྒྱལ་པོ་རྣམས་སུའོ། །གང་ན་
སྒྱུ་མའི་སྐུའོ། །གང་ལ་ན་འཇིག་རྟེན་ཏེ་དེའི་གདུལ་བྱ་ལའོ། །གང་གིས་ན་སྟོན་པ་



319
རྒྱུད་སྡེ་སྤྱི་རྣམ།
བདག་གིས་སོ། །ཇི་ལྟར་ན་སྟོང་པ་སྔ་མ་གསུམ་དང་བཅས་པའི་འོད་གསལ་ཏེ། སྟོང་
པ་བཞིའི་རིམ་པས་སྒྱུ་མའི་སྐུ་སྒྲུབ་པའི་ཚུལ་ལོ། །གང་གིས་སྒྲུབ་ན་རྒྱུད་དེར་གསུངས་
པའི་དེ་དང་དེའི་ཆོ་གའི་དབྱེ་བ་སྟེ་ཁྱད་པར་ལེགས་པར་ཤེས་པས་སོ། །ཞེས་པའོ། །ཕ་
རྒྱུད་དམ་ཐབས་ཀྱི་རྒྱུད་ལ་དབྱེ་ན་འདོད་ཆགས་ཐབས་རྒྱུད། ཞེ་སྡང་ཐབས་རྒྱུད། གཏི་
མུག་ཐབས་རྒྱུད་གསུམ་ལས། དང་པོ་ནི་འདུས་པའི་རྒྱུད་དང་། གཉིས་པ་ནི་གཤིན་
རྗེ་གཤེད་ལ་སོགས་པའི་རྒྱུད་དང་། གསུམ་པ་ནི་རྡོ་རྗེ་ཨ་ར་ལི་ལ་སོགས་པའི་རྒྱུད་ཡིན་
ཞེས་བུ་རིན་པོ་ཆེ་གསུང་། གཤིན་རྗེ་གཤེད་ཀྱི་རྒྱུད་ལ་ཡང་དགྲ་ནག །གཤེད་དམར་
འཇིགས་བྱེད་ཀྱི་རྒྱུད་དང་གསུམ། གསུམ་པོ་རེ་རེ་ལའང་རྩ་རྒྱུད་རེ་དང་བཏུས་པའི་
རྒྱུད་རེ་ཡོད། དེ་ལ་ནག་པོའི་རྩ་རྒྱུད་རྒྱས་པ་ཤོ་ལོ་ཀ་ཉི་ཁྲི་ལྔ་སྟོང་པ་དང་། ཚད་དེ་
ཙམ་ཡོད་པའི་དམར་པོའི་རྩ་རྒྱུད་རྒྱས་པ་གཉིས་ཀ་ཨུ་རྒྱན་ན་བཞུགས། དེ་གཉིས་ལས་
བཏུས་པའི་ནག་པོའི་རྒྱུད་ལེའུ་བཅོ་བརྒྱད་པ་དང་། དམར་པོའིརྒྱུད་ལེའུ་དགུ་པ་གཉིས་
བོད་དུ་བསྒྱུར། དེ་བཞིན་དུ་འཇིགས་བྱེད་ཀྱིའང་རྩ་རྒྱུད་རྒྱས་པ་རྟོག་པ་སུམ་བརྒྱ་དང་
ཤོ་ལོ་ཀ་འབུམ་ཡོད་པ་ཨུ་རྒྱན་ན་བཞུགས་ཤིང་དེ་ལས་ཕྱུང་བའི་རྟོག་པ་བདུན་པ་བོད་
དུ་བསྒྱུར། རྟོག་བདུན་འདི་ཡང་རྩ་རྒྱུད་རྒྱས་པ་གསུངས་པའི་རྗེས་སུ་བསྡུས་ནས་གསུངས་
པའི་བསྡུས་རྒྱུད་མིན་གྱི། གྲུབ་ཆེན་ལ་ལི་ཏ་བཛྲ་གྱིས་རྒྱས་པ་ལས་ཟུར་དུ་བཀོལ་ཏེ་
ཨུ་རྒྱན་གྱི་ཡུལ་ནས་བསྣམས་ནས་བྱོན་པར་བཤད་ཅིང་། ངེས་པར་ན་རྩ་རྒྱུད་རྒྱས་
པའི་དུམ་བུ་སྟེ་དུས་འཁོར་གྱི་དབང་མདོར་བསྟན་བཞིན་ནོ། །དེའི་བཤད་རྒྱུད་རྟོག་
པ་གསུམ་པ་ཏེའུ་ལོ་པའི་རྟོག་པ། རྟོག་པ་གཅིག་པ་ལོ་རྒྱུས་ཀྱི་རྟོག་པ། གཤིན་རྗེ་ཆོས་
ཀྱི་རྒྱལ་པོའི་རྟོག་པ། འཇིགས་བྱེད་ཀྱི་རྒྱུད་དངོས་གྲུབ་ཀྱི་ལེའུ་ཅེས་པ་ལེའུ་བཞི་ཡོད་



གསང་འདུས
སྐྱེ
320
གསང་འདུས་བསྐྱེད་རྫོགས། །
པ་གཅིག་རྣམས་ཡོད། རྟོག་པ་བདུན་ནི། དང་པོ་དཀྱིལ་འཁོར་བསྟན་པའི་རྟོག་པ།
གཉིས་པ་ལས་ཐམས་ཅད་སྒྲུབ་པའི་རྟོག་པ། གསུམ་པ་སྔགས་བཏུ་བ་དང་འཁྲུལ་འཁོར་
གྱི་རྟོག་པ། བཞི་པ་ལྷའི་རྣལ་འབྱོར་བསྒོམ་པའི་རྟོག་པ། ལྔ་པ་བྲིས་སྐུའི་རྟོག་པ། དྲུག་
པ་སྦྱིན་བསྲེག་གི་ལས་ཀྱི་རྟོག་པ། བདུན་པ་ལས་སྦྱོར་གྱི་རྟོག་པའོ། །རྩ་རྒྱུད་རྒྱས་པ་
ལ་ནི་འཇིགས་བྱེད་དཔའ་བོ་གཅིག་པ། རོ་ལངས་བརྒྱད་བསྐོར། ལྷ་དགུ་མ། བཅུ་
གསུམ་མ། ཞེ་དགུ་མ་སྟེ་ཐམས་ཅད་བསྟན་པར་གོར་མ་ཆག་ལ། རྟོག་བདུན་ལས་
རོ་ལངས་བརྒྱད་སྐོར་དང་། ཞེ་དགུ་མ་གཉིས་གསལ་བར་བསྟན་ནས། བཅུ་གསུམ་
མ་གསལ་བར་མ་གསུངས་ཀྱང་། འཁྲུལ་འཁོར་གྱི་རྟོག་པའི་སྐབས་སུ་དོན་གྱིས་བཤད་
ལ༑ རྫོགས་རིམ་རྣལ་འབྱོར་བཞིའི་རིམ་པ་ཡང་རྩ་བཤད་ཀྱི་རྒྱུད་ཀྱི་དགོངས་པའོ།།
སྟོན་པ་གང་གིས་གསུངས་ན། བཅོམ་ལྡན་འདས་འཇམ་པའི་དབྱངས་ཀྱིས་བདུད་ཐམས་
ཅད་འཇོམས་པ་གཤིན་རྗེ་གཤེད་རྡོ་རྗེ་ཞེས་བྱ་བའི་ཏིང་ངེ་འཛིན་ལ་སྙོམས་པར་ཞུགས་
ནས་གསུངས། དེ་ལྟར་མཛད་པའི་རྒྱ་མཚན་ཡང་། གཤིན་རྗེའི་གྲོང་ཁྱེར་ལྕགས་
མཁར་སྒོ་མེད་བཅུ་དྲུག་གི་བདག་པོ་གཤིན་རྗེ་ཆོས་ཀྱི་རྒྱལ་པོ་ཞེས་པ་གདུལ་བའི་ཕྱིར་
དུ་ཡིན་ཞེས་རྟོག་པ་གཅིག་པ་ལོ་རྒྱུས་ཀྱི་རྟོག་པར་བཤད་དོ། །ཞུ་བ་པོ་བདེ་མཆོག་གི་
རྒྱུད་ཕག་མོས་ཞུས་པར་བཤད་པ་བཞིན་དུ། འཇིགས་བྱེད་རང་གི་ཡུམ་རྡོ་རྗེ་རོ་ལངས་
མས་ཞུས་པ་ཡིན་ཏེ། རྩ་རྒྱུད་ལས། དཔལ་ལྡན་སྣ་ཚོགས་གཟུགས་ཅན་མས། །རྡོ་
རྗེ་འཇིགས་བྱེད་ལ་བཏུད་ཞུས། །ཞེས་འབྱུང་ཞིང་། རྡོ་རྗེ་རོ་ལངས་མ། སྣ་ཚོགས་
གཟུགས་ཅན་མ། རྡོ་རྗེ་མཁའ་འགྲོ་མ་གསུམ་རྣམ་གྲངས་སུ་གསུངས་པས་སོ། །དུས་
ནི་གཉིས་ལྡན་གྱི་དུས་དབང་ཕྱུག་བཏུལ་བའི་ཚེ་གསུངས་པ་དང་། རྩོད་ལྡན་གྱི་དུས་



- -
-- ་་ -
=
=
=
ཁ
，
-
-
-
--
-
-，
-
-
-
་
-
--
-
321
རྒྱུད་སྡེ་སྤྱི་རྣམ།
སུ་གསུངས་པའི་ལུགས་གཉིས་སུ་སྣང་། གནས་ནི་བླ་མེད་ཀྱི་རྒྱུད་ཕལ་ཆེ་བ་དཔལ་
ལྡན་འབྲས་སྤུངས་སུ་གསུངས་པར་བཤད་པས། འདི་ཡང་དེར་གསུངས་པར་མངོན་
ལ༑ གསང་བའི་གནས་ནི་བཙུན་མོ་རྡོ་རྗེ་མཁའ་འགྲོ་ཞེས་བྱ་བའི་བྷ་ག་ལ་བཞུགས་
ནས་ཡིན་ཏེ། རྩ་རྒྱུད་ཀྱི་གླེང་གཞིའི་ཚིག་དུས་འཁོར་འགྲེལ་ཆེན་དུ་དྲངས་པ་ལས།
རྡོ་རྗེ་མཁའ་འགྲོའི་པདྨར་གནས། ཞེས་གསུངས། དགོངས་འགྲེལ་གྱི་རིམ་པ་ནི་མི་
བསྐྱོད་རྡོ་རྗེ་དང་གཞོན་ནུ་རྡོ་རྗེས་མཛད་པའི་འཇིགས་བྱེད་ཀྱི་དཀའ་འགྲེལ་དང་། དགྲ་
ནག་གི་འགྲེལ་པ་ལྷན་ཅིག་སྐྱེས་པའི་སྣང་བ་དང་། རིན་ཆེན་སྒྲོན་མེ་གཉིས་ཡོད། དེའི་
སྔ་མ་གྲུབ་ཆེན་དཔལ་འཛིན་དང་། ཕྱི་མ་ཤནྟི་པས་མཛད་ཅེས་བུ་རིན་པོ་ཆེ་གསུང་།
སྒྲུབ་ཐབས་ལ། དམར་ནག་གཉིས་ལའང་དཔལ་འཛིན་དང༌། འགྲོ་བཟང་སྙིང་པོ་
སོགས་ཀྱིས་མཛད་པ་ཡོད་ཅིང་། འཇིགས་བྱེད་ལ་ནི་ལ་ལི་ཏ་བཛྲ་གྱིས་མཛད་པའི་
རོ་ལངས་བརྒྱད་བསྐོར་དང་། ཞེ་དགུ་མའི་སྒྲུབ་ཐབས། ཨ་མོ་གྷ་བཛྲ་གྱིས་མཛད་
པའི་ལྷ་དགུ་མའི་སྒྲུབ་ཐབས། དཔལ་འཛིན། ཤི་བྷ་ཏཱ། ཞི་བ་ཡེ་ཤེས། འཇམ་
དཔལ་ཡེ་ཤེས། སློབ་དཔོན་འཇམ་པའི་དབྱངས་རྣམས་ཀྱིས་མཛད་པའི་དཔའ་གཅིག་
གི་སྒྲུབ་ཐབས་ཡོད། དེ་ཡང་དཔའ་བོ་གཅིག་ཅེས་པ་ལྷ་ཡབ་རྐྱང་ལ་གོ་དགོས་པས་
ལྷན་སྐྱེས་ཞེས་བཤད་པ་དང་མི་འདྲའོ། །བོད་ཀྱིས་མཛད་པ་ལ། གྲགས་ཆེ་བ་རྭ་སྐྱོ་
ཞང་གསུམ། གཉོས་དང་མལ་ཏེ་ལྔ་ཡིན་ལ། དེའི་ནང་ནས་ཀྱང་རྭ་ལུགས་མཆོག་
ཏུ་བྱེད་པས་རྭ་ལོ་ཙྪ་བ་རང་གི་གསུང་ནས། མངོན་རྟོགས་རིམ་པ་ལྔ་ཡང་ཡོད། །ཅེས་
གསུངས་པའི་མངོན་རྟོགས་ལྔ་ནི་འཇིགས་བྱེད་ཞལ་གཅིག་ཕྱག་གཉིས་པ། ཞལ་གཅིག་
ཕྱག་བཞི་པ། ཞལ་གསུམ་ཕྱག་དྲུག་པ། དཔའ་གཅིག་ཞལ་ཕྱག་རྫོགས་པ། བཅུ་



322
གསང་འདུས་བསྐྱེད་རྫོགས། །
གསུམ་མའི་མངོན་རྟོགས་རྣམས་སོ། །བཅུ་གསུམ་ལ་ནི། པཎྜི་ཏ་བི་རོ་ཙ་ན་རཀྵི་ཏས་
སྒྲུབ་ཐབས་རྡོ་རྗེ་འོད་ཅེས་པ་མཛད་ཅིང་། རྭ་ལོ་ཟླ་བ་རྡོ་རྗེ་གྲགས་དང་། གཉོས་ལོ་
སྨྲ་བ་ཡོན་ཏན་གྲགས་ལ་སོགས་པས་ཀྱང་སྒྲུབ་ཐབས་མཛད་པས་ཡིད་ཆེས་པའི་གནས་
སུ་བྱ་དགོས་ལ། རྒྱུད་ཀྱི་ཁུངས་ཀྱང་སྔར་བཤད་པ་ལྟར་འཁྲུལ་འཁོར་གྱི་རྟོག་པའི་
སྐབས་སུ་སྔགས་བཏུ་བ། དྲང་བ། བསྲེ་བ་རྣམས་བྱས་ནས་གདན་བཅུ་དྲུག་གི་སྟེང་
དུ་ལྷ་བཅུ་གཉིས་ཐོད་པ་བཞི་དང་བཅས་པ་བསྐྱེད་པར་བཤད་ཅིང་། གཙོ་བོ་འཇིགས་
བྱེད་ཀྱིས་བྱེད་པ་ལས་འོས་མེད་པ་ཉིད་ཀྱིས་ཤེས་སོ། །མ་རྒྱུད་ལ་དབྱེ་ན་བརྟག་གཉིས།
བདེ་མཆོག །དུས་འཁོར་གྱི་རྒྱུད་ལ་སོགས་པ་རྣམས་སོ། །དེ་ལ་བརྟག་གཉིས་ཀྱིས་
ལྷན་སྐྱེས་ཀྱི་བདེ་བ་ཆེན་པོའི་ངོ་བོ་རྩལ་དུ་བཏོན་ནས་འཆད། བདེ་མཆོག་གིས་ཕྱི་ལས་
ཀྱི་ཕྱག་རྒྱའི་བརྟག་ཐབས་དང་བསྟེན་ཚུལ་ལ་སོགས་པ་རྩལ་དུ་བཏོན་ནས་འཆད། དུས་
འཁོར་གྱིས་ནང་ཡེ་ཤེས་ཀྱི་ཕྱག་རྒྱ་སྟོང་གཟུགས་དང་སྦྱོར་རྒྱུའི་མཆོག་མི་འགྱུར་གྱི་
བདེ་བ་རྩལ་དུ་བཏོན་ནས་འཆད་དོ། །ཀྱི་རྡོར་ལ་ཡང་རྩ་རྒྱུད། བཤད་རྒྱུད། ཕྱོགས་
མཐུན་གྱི་རྒྱུད་དང་གསུམ། རྩ་རྒྱུད་གསུང་བའི་གནས་ནི་རྡོ་རྗེ་ཕྲེང་བའི་འགྲེལ་པར་
མཛམ་བུའི་གླིང་དུ་གསུངས་པར་བཤད། ཀཱ་མ་དྷེ་ནུས་ལན་གཅིག་འཛམ་བུ་གླིང་དུ་
གསུངས་ནས་འོག་མིན་དང་། གཞན་འཕྲུལ་དབང་བྱེད་དུའང་གསུངས་པའི་ལུགས་
བཤད། གང་ལས་བཏུས་པ་ནི་འབུམ་ལྔ་དགྱེས་པ་རྡོ་རྗེ་ཞེས་པའི་རྩ་རྒྱུད་རྒྱས་པ་ལས་
བཏུས་པའི་བསྡུས་རྒྱུད་དེ་བརྟག་གཉིས་སོ། །བཤད་རྒྱུད་ལ་རྩ་རྒྱུད་རྒྱས་པའི་བཤད་
རྒྱུད་ཀྱང་ཡིན། རྒྱུད་ཕྱི་མ་ཡང་ཡིན་པ་ཕྱག་ཆེན་ཐིག་ལེ་དང་། བསྡུས་པ་བརྟག་
གཉིས་འདིའི་ཐུན་མོང་གི་བཤད་རྒྱུད་སཾ་བྷུ་ཊ་དང་། ཐུན་མོང་མ་ཡིན་པའི་བཤད་རྒྱུད་



-
-
_323
རྒྱུད་སྡེ་སྤྱི་ཚ མ།
རྡོ་རྗེ་གུར་གཉིས། ཕྱོགས་མཐུན་གྱི་རྒྱུད་ནི་ཡེ་ཤེས་ཐིག་ལེའི་རྒྱུད་དང་། དེ་ཁོ་
ཉིད་སྒྲོན་མའོ། །སཾ་བྷུ་ཊ་ནི་བདེ་དགྱེས་ཐུན་མོང་བའི་བཤད་རྒྱུད་ཡིན་ལ། འདི་
ཀྱི་རྡོར་གྱི་རྒྱུད་འཆད་ཚུལ་གྱི་དབང་དུ་བྱས་ན་བསྐྱེད་རིམ་ལ་ལྷ་ཞལ་གཅིག་ཕྱག་གཉིས་
པ་ཡུམ་མེད་དང་། ཕྱག་བཅུ་དྲུག་པ་དང་། ལྷ་བཅུ་བདུན་གྱི་དཀྱིལ་འཁོར་དང་
བདག་ཉིད་ལྷ་མོ་ཉེར་གསུམ་གྱི་དཀྱིལ་འཁོར་སོགས་དང་། སྤྱོད་པ་དང་འདུ་བའི་
གནས་སོགས་དང་། སྨིན་བྱེད་དབང་གི་ཆ་ཡང་ཅུང་ཟད་བསྟན། རྫོགས་རིམ་ནི་
སྤྱིར་རྩའི་རྣམ་གཞག་དང་། ཁྱད་པར་རྩ་འཁོར་ལོ་བཞི་ལ་ཡི་གེ་འགོད་པའི་གཏམ་
མོ་གསུངས་པ་ཉིད་རྩ་རྒྱུད་ནས་གསུངས་པའི་གཏུམ་མོའི་དོན་རྒྱས་པར་འཆད་པ་ཡིན་
ཏེ༑ བསྐྱེད་རྫོགས་གཉིས་ཀྱི་སྒོ་ནས་ཀྱི་རྡོར་གྱི་བཤད་རྒྱུད་དུ་འགྲོ་བའི་ཚུལ་ནི་དེ་དག་
གོ ༑གུར་གྱིས་འཆད་ཚུལ་གྱི་དབང་དུ་བྱས་ན་བསྐྱེད་རིམ་ལ་ཡན་ལག་དྲུག་དང་ཏིང་
ངེ་འཛིན་གསུམ་གྱི་ཆིངས། ཁྲོ་བཅུའི་སྲུང་འཁོར། འབྱུང་བ་རིམ་བརྩེགས་བསྒོམ་
ཚུལ། ཞུ་བ་གླུས་བསྐུལ། སྐུ་གསུང་ཐུགས་བྱིན་གྱིས་རློབ་པ། སེམས་དཔའ་གསུམ་
བརྩེགས་སོགས་འཆད། རྫོགས་རིམ་ནི་རྩ་རྒྱུད་ཀྱི་བརྗོད་བྱའི་གཙོ་བོ་བདེ་བ་ཆེན་པོའི་
ཡེ་ཤེས་གོང་འོག་ཀུན་ཏུ་འཆད་ཅིང་། གྲུབ་ཆེན་མཚོ་སྐྱེས་དང་། ཌོ་བྷི་པས་ཀྱི་རྡོ་
རྗེའི་རྫོགས་རིམ་ཡན་ལག་དྲུག་གི་རྣམ་གཞག་ཀྱང་གུར་གྱི་རྗེས་སུ་འབྲངས་པའོ། །སྒྱུ་
མའི་སྐུ་སྒྲུབ་ཚུལ་རྒྱས་པར་ཕ་རྒྱུད་ལས་ཤེས་དགོས་མོད་ཀྱང་། ཇི་ལྟར་སྒྱུ་མ་རྨི་ལམ་
དང༌། །ཇི་ལྟར་བར་མའི་སྲིད་ཡིན་པ། །ཞེས་སོགས་འབྱུང་བས་ཀྱང་དོན་དེ་ཉིད་
སྟོན་པ་ཡིན་ནོ། །དགོངས་འགྲེལ་གྱི་རིམ་པ་བྱུང་ཚུལ་གྱི་དབང་དུ་བྱས་ན་བཤད་པའི་
༡༽ མཁས་གྲུབ་རྗེའི་བརྟག་གཉིས་ཀྱི་རྣམ་བཤད་ ༩༢ ན་ ལས། བདག་མེད་མ་ལྷ་ཉེར་གསུམ་གྱི་དཀྱིལ་
འཁོར་དང་།



*-
-
-
-
，
-
-
-
-
-
-
，
-
-
-
=
=
གསང་འདུས་བསྐྱེད་རྫོགས། ༣༡
སྲོལ་མི་འདྲ་བ་གཉིས་བྱུང་སྟེ། བྱང་ཆུབ་སེམས་དཔའ་རྡོ་རྗེ་སྙིང་པོས་མཛད་པའི་འགྲེལ་
པ་དང་། དེའི་རྗེས་སུ་འབྲངས་པ་ནཱ་རོ་པས་མཛད་པའི་ཚིག་གི་སྙིང་པོ་བསྡུས་པའི་དཀའ་
འགྲེལ་ལ་སོགས་པ་རྒྱུད་འདི་དུས་ཀྱི་འཁོར་ལོའི་རྒྱུད་འགྲེལ་དང་ཚུལ་མཚུངས་པར་
འགྲེལ་བའི་སྐོར་དང་། སེམས་འགྲེལ་སྐོར་གསུམ་ཤཾ་བྷ་ལ་ནས་རྒྱ་གར་དུ་མ་ཕེབས་
པའི་གོང་དུ་རྒྱ་གར་གྱི་པཎ་གྲུབ་རྣམས་ཀྱིས་འགྲེལ་པ་མཛད་པ་རྣམས་སོ། །ཕྱི་མ་ལ་
ཡན་ལག་མེད་པའི་རྡོ་རྗེའི་སློབ་མ་གྲུབ་ཆེན་མཚོ་སྐྱེས་ཀྱིས་མཛད་པའི་འགྲེལ་པ་པདྨ་
ཅན་དང་། གྲུབ་ཆེན་བིརྦ་པའི་སློབ་མ་ཌོརྩི་བའི་ལུགས་ཀྱི་མན་ངག་འཛིན་པ་མཁས་
པ་མི་ཐུབ་ཟླ་བའི་འགྲེལ་པ་ཀུ་མུ་ཏྲི་གཉིས་ཡོད་ཅིང་། རང་གི་ལུགས་ནི་དེ་གཉིས་ལ་
བརྟེན་ནས་གཙོ་བོར་བརྟག་གཉིས་ཀྱི་དོན་འགྲེལ་པ་ཡིན་ནོ། །བདེ་མཆོག་ལ་ཡང་རྩ་
བའི་རྒྱུད། བཤད་པའི་རྒྱུད། ཕྱོགས་མཐུན་གྱི་རྒྱུད་དོ། །རྩ་བའི་རྒྱུད་ལ་ཡང་མངོན་
བརྗོད་རྒྱས་པ་ཤོ་ལོ་ཀ་འབུམ་ཕྲག་གསུམ་པ་གཅིག་དང་། དེ་ལས་བཏུས་པ་འབུམ་
ཕྲག་གཅིག་པ་ཞིག་དང་། དེ་ལས་བཏུས་པ་ཤོ་ལོ་ཀ་བདུན་བརྒྱ་དང་ལེའུ་ལྔ་བཅུ་རྩ་
གཅིག་ཡོད་པའི་བདེ་མཆོག་ཉུང་ངུའི་རྒྱུད་འདི་དང་གསུམ་མོ། །བཤད་རྒྱུད་ནི་སྐར་
རྒྱལ་ཟླ་བས། མཁའ་འགྲོ་འབྱུང་བ་ཀུན་སྤྱོད་དང་། །དེ་བཞིན་མཚན་མཆོག་བླ་མའི་
རྒྱུད། །ཁ་སྦྱོར་རྒྱུད་དང་བཞི་པོ་ནི། །བཤད་པའི་རྒྱུད་དུ་ཤེས་པར་བྱ། །ཞེས་གསུངས་
པ་ལྟར་ཐུན་མོང་མ་ཡིན་པའི་བཤད་རྒྱུད་སྡོམ་འབྱུང་། མངོན་བརྗོད་བླ་མ། རྡོ་རྗེ་
མཁའ་འགྲོ། རྣལ་འབྱོར་མ་ཀུན་སྤྱོད། ཐུན་མོང་བའི་བཤད་རྒྱུད་སཾ་བྷུ་ཊ་དང་ལྔའོ།།
ཕག་མོ་མངོན་འབྱུང་ནི་མངོན་བརྗོད་བླ་མའི་ལེའུ་བཅུ་གཉིས་པ་ལ་དེའི་ལེའུ་གསུམ་
པ་ནས་འབྱུང་བ་སོགས་འགའ་ཞིག་བསྣན་པར་འདུག་པས་ལོགས་སུ་མི་བགྲང་
། ཕྱོགས་



325
རྒྱུད་སྡེ་སྤྱི་རྣམ།
མཐུན་གྱི་རྒྱུད་ནི་མཁའ་འགྲོ་རྒྱ་མཚོ། རྣལ་འབྱོར་མ་བཞི་ཞལ་སྦྱོར་བ། ཧེ་རུ་ཀ་
མངོན་འབྱུང་རྣམས་སོ། །འོ་ན་བཤད་རྒྱུད་རྣམས་ཀྱིས་རྩ་རྒྱུད་འཆད་ཚུལ་ཇི་ལྟར་
ཡིན་ཞེ་ན། འདི་ལ་གསུམ། བཤད་རྒྱུད་ཀྱིས་རྩ་རྒྱུད་འཆད་པའི་དོན་གྱི་གཙོ་བོ་ངོས་
བཟུང་བ། ཐུན་མོང་མ་ཡིན་པའི་བཤད་རྒྱུད་ཀྱིས་ཇི་ལྟར་འཆད་པ། ཐུན་མོང་བའི་
བཤད་རྒྱུད་ཀྱིས་ཇི་ལྟར་བཤད་པའོ། །དང་པོ་ནི། བཤད་རྒྱུད་ཀྱིས་རྩ་རྒྱུད་འཆད་
པའི་དོན་ལ་མང་དུ་ཡོད་ཀྱང་། གཙོ་བོར་ནི་རྫོགས་རིམ་གྱི་སྒོ་ནས་ཡིན་ལ། རྫོགས་
རིམ་ལ་ནི་བདེ་མཆོག་གི་སྐོར་དུ་ཡང་སྦྱོར་བ་ཡན་ལག་དྲུག་དང་། འདུས་པའི་ལམ་
རིམ་པ་ལྔའི་རྣམ་གཞག་གསུངས་ཏེ། མཁའ་འགྲོ་རྒྱ་མཚོ་ལས། སོ་སོར་སྡུད་དང་
དེ་བཞིན་དུ། །བསམ་གཏན་སྲོག་རྩོལ་འཛིན་པ་དང་། །རྗེས་སུ་དྲན་དང་ཏིང་ངེ་འཛིན།།
སྦྱོར་བའི་མཚན་ཉིད་རྣམ་དྲུག་གོ །ཞེས་དང་། རང་གི་སྐུ་ནི་སྒྱུ་མ་མཉམ། །བདག་
བྱིན་རླབས་ནི་ཕྲ་མོ་དང་། །རྡོ་རྗེ་བཟླས་རང་མཚན་ཉིད་དོ། །རྫོགས་པའི་བྱང་ཆུབ་
སེམས་གྱི་གཏེར། །དེ་ལས་ལྷག་མ་ཟུང་འཇུག་གོ །ཞེས་གསུངས། དེ་ཡང་རྡོ་རྗེ་
བཟླས་པའི་རང་གི་མཚན་ཉིད་ནི་རིམ་པ་དང་པོ་རྡོ་རྗེའི་བཟླས་པ་དང་། སེམས་ཀྱི་
གཏེར་ནི་རིམ་པ་གཉིས་པ་སེམས་དམིགས་དང་། རང་གི་སྐུ་སྒྱུ་མ་དང་མཉམ་ཞིང་
རྟོགས་དཀའ་བས་ན་ཕྲ་མོར་གྱུར་པའི་བདག་བྱིན་རླབས་ནི་རིམ་པ་གསུམ་པ་སྒྱུ་ལུས་
དང༌། རྫོགས་པའི་བྱང་ཆུབ་ནི་དོན་གྱི་འོད་གསལ་དང་། སྔར་བཤད་པ་བཞི་ལས་
ལྷག་མ་ནི་ཟུང་འཇུག་སྟེ་རིམ་པ་ལྔའོ། །གཞན་ཡང་ལཱ་ཨི་པའི་གཞུང་ནས་འབྱུང་བའི་
རྫོགས་རིམ་རྣལ་འབྱོར་ཆེན་པོ་དང་། དྲིལ་བུ་པས་མཛད་པའི་རིམ་པ་ལྔ་པ་དང་། ནག་
པོ་པས་མཛད་པའི་རིམ་པ་བཞི་པ་སོགས་ཀྱང་རྒྱུད་ཀྱི་དགོངས་པའོ། །གཉིས་པ་ལ་
བ



གསང་འདུས་བསྐྱེད་རྫོགས། 326
བཞི་ལས། དང་པོ་མངོན་བརྗོད་ཀྱིས་ཇི་ལྟར་བཤད་པ་ནི། བསྐྱེད་རིམ་འཆད་ཚུལ་
ལ་སྦྱར་ན་སྐུའི་བདེ་མཆོག་ཡབ་ཡུམ། གསུང་གི་བདེ་མཆོག་ཡབ་ཡུམ། ཐུགས་ཀྱི་
བདེ་མཆོག་ཡབ་ཡུམ་གསུམ་ལ་ལྷ་ཉེར་བརྒྱད་ཉེར་བརྒྱད་ཀྱིས་བསྐོར་བའི་དཀྱིལ་འཁོར་
དང་། དཔའ་བོ་གཅིག་པའི་དཀྱིལ་འཁོར་དང་། ལྷ་རེ་གཉིས་པའི་དཀྱིལ་འཁོར་ལ་
ཡང་མི་འདྲ་བ་དུ་མ་བཤད་དེ། སྔོན་དུ་གཞལ་ཡས་ཁང་བསྐྱེད་ནས་ལྷ་རྗེས་སུ་བསྐྱེད་
པའི་ལུགས་སུ་གསུངས་སོ། །རྫོགས་རིམ་འཆད་ཚུལ་ལ་སྦྱར་ན། ལེའུ་བཞི་པར། བདག་
བྱིན་བརླབས་ཀྱི་རིམ་པ་གསུངས་པར་དྲིལ་བུ་པས་བཤད་ལ། བཅུ་བཞི་པར་རིམ་པ་
བཞི་པ་ནས་གསུངས་པའི་གཏུམ་མོའི་རྫོགས་རིམ་དང་། ཉེར་ལྔ་པ་དང་ཉེར་དྲུག་པ་
གཉིས་ཀར་ལུ་ཨི་པའི་རྫོགས་རིམ་རྣལ་འབྱོར་ཆེན་པོ་བཤད་དོ། །གཉིས་པ་རྡོ་རྗེ་མཁའ་
འགྲོས་ཇི་ལྟར་བཤད་པ་ནི། ལེའུ་བཅུ་གཉིས་པ་དང་བཅུ་བཞི་པ་ནས་བསྐྱེད་རིམ་མི་
འདྲ་བ་མང་དུ་གསུངས་ཤིང་། བཅུ་གཅིག་པར་གཏུམ་མོའི་རྣལ་འབྱོར་གྱི་རྫོགས་རིམ་
བསྡུས་པ་གསུངས་པ་དེ་ཉིད་བཅོ་ལྔ་པར་འཁོར་ལོ་བཞི་ལ་རྟེན་པའི་ཚུལ་གྱིས་རྒྱས་པར་
འཆད་དོ། །གསུམ་པ་སྡོམ་འབྱུང་གིས་ཇི་ལྟར་བཤད་པ་ནི་ལེའུ་དང་པོར་བསྐྱེད་རིམ་
ཞུས་པའི་ལན་དུ་ལེའུ་གཉིས་པས་བསྐྱེད་རིམ་སྐྱེ་ཤི་བར་དོ་གསུམ་དང་མཐུན་པར་བསྒོམ་
པའི་མཐུན་ཡུལ་དང་། ལེའུ་བཅུ་གསུམ་པས་མཐུན་ཡུལ་གསུམ་དང་མཐུན་པར་བསྒོམ་
པའི་བསྐྱེད་རིམ་སྟོན་ཞིང་། ལཱུ་ཨི་པ་ལྟར་རྟེན་དང་བརྟེན་པ་གཉིས་དུས་གཅིག་ལ་བསྐྱེད་
པའི་ལུགས་སུ་གསུངས་སོ། །རྫོགས་པའི་རིམ་པ་ནི་ལེའུ་གསུམ་པར་རྫོགས་རིམ་པའི་
ལྷ་སྐད་ཅིག་གིས་བསྒོམ་ཚུལ་དང་། འོད་གསལ་ལས་སྒྱུ་མའི་སྐུ་འབྱུང་བ་དོན་གྱི་འོད་
གསལ་ཟུང་འཇུག་དང་བཅས་པ་སྟོན་པ་དང་། ལེའུ་ལྔ་པ་དང་དྲུག་པར་རྡོར་བཟླས་



327
རྒྱུད་སྡེ་སྤྱི་རྣམ།
དང་། ལེའུ་ལྔ་པར་སྙིང་ཁར་སྔགས་ཐིག་བསྒོམ་པའི་རྫོགས་རིམ་དང་། སྙིང་ཁའི་བུམ་
པ་ཅན་དང་། སོ་གཅིག་པར་འཁོར་ལོ་བཞི་ལ་བརྟེན་པའི་གཏུམ་མོའི་གནད་ཆེ་བ་རྣམས་
སྟོན། ཡང་སོ་གཅིག་པར་ཕྱག་རྒྱ་མ་བཞི་སོ་སོའི་མཚནཉིད། བཞི་པོ་རེ་རེ་ལ་རོལ་
ཚུལ་མི་འདྲ་བ་བཞི་ཡང་གསུངས་སོ། །བཞི་པ་ཀུན་སྤྱོད་ཀྱིས་ཇི་ལྟར་བཤད་པ་ནི། ལེའུ་
དང་པོ་ནས་བཅུ་བཞི་པའི་བར་གྱིས་བསྐྱེད་རིམ་ཡན་ལག་དང་བཅས་པ་བསྟན་ཞིང་།
རྟེན་བརྟེན་པ་གཉིས་དུས་གཅིག་ཏུ་བསྐྱེད་པའི་ལུགས་སུ་གསུངས། རྫོགས་རིམ་ལ་ལེའུ་
བཅུ་གཉིས་པ་ནས་ལྷན་སྐྱེས་ཀྱི་ཡེ་ཤེས་ཀྱི་བསྔགས་པ་དང་། རྫོགས་རིམ་རྣལ་འབྱོར་
ཆེན་པོ་འཆད་དོ། །གསུམ་པ་ཐུན་མོང་བའི་བཤད་རྒྱུད་སཾ་བྷུ་ཊས་ཇི་ལྟར་བཤད་པ་
ནི༔ བསྐྱེད་རིམ་ལ་བདེ་མཆོག་ཞལ་གསུམ་ཕྱག་དྲུག་པ་ལྷ་ཉེར་བརྒྱད་ཀྱིས་བསྐོར་
བའི་དཀྱིལ་འཁོར་དང་། ལྷ་སོ་བདུན་གྱི་དཀྱིལ་འཁོར་གསུངས་ཤིང་། རྫོགས་རིམ་
ལ་བརྟེན་པའི་གཏུམ་མོའི་རྣལ་འབྱོར་དང་། དེ་ལས་དགའ་བཞི་འདྲེན་ཚུལ་སོགས་
སྟོན། ཞུ་བ་པོ་ནི་ཕག་མོས་ཞུས་པར་བདེ་མཆོག་སྟོད་འགྲེལ་དང་། ཕྱག་ན་རྡོ་རྗེས་
ཞུས་པར་ལྭ་བ་པས་བཤད། གསུངས་པའི་གནས་རི་རབ་གྱི་རྩེ་དང་། གདུལ་བྱ་འདུལ་
བའི་གནས་འཛམ་བུའི་གླིང་ཡིན་པར་མངོན་བརྗོད་འགྲེལ་པར་བཤད། དང་པོར་རི་
རབ་ཀྱི་རྩེ་དང་ཕྱིས་འབྲས་སྤུངས་སུ་གསུངས་པར་ཨིནྡྲ་བྷུ་ཏིས་མཛད་པར་གྲགས་པའི་
རྩ་རྒྱུད་འགྲེལ་པར་བཤད། དུས་ནི་མཁའ་འགྲོ་རྒྱ་མཚོ་ལས། རྩོད་པའི་དུས་ཀྱི་སའི་
ནང་དུ། །བཅོམ་ལྡན་མཐའ་ཡས་པས་འདི་གསུངས། །ཤཱཀྱ་སེང་གེས་གསུངས་པའི་
རྒྱུད། །ཅེས་རྩོད་ལྡན་གྱི་དུས་སུ་གསུངས་པར་བཤད་དོ། །དགོངས་འགྲེལ་གྱི་རིམ་
པ་བྱུང་ཚུལ་གྱི་དབང་དུ་བྱས་ན་ཕྱག་ན་རྡོ་རྗེས་བདེ་མཆོག་སྟོད་འགྲེལ་མཛད་ལ།



328
-
-
-
-
-，
-- -
--
-
-
-
-
-..
.
-
-
-
-
-
，
-
，
，
གསང་འདུས་བསྐྱེད་རྫོགས། །
འཕགས་པའི་ཡུལ་དུ་འཕགས་པ་ཡབ་སྲས་དང་། ལུ་ནག་དྲིལ་གསུམ་གྱི་མན་ངག་ལ་
བརྟེན་ནས་བདེ་མཆོག་གི་བཤད་སྲོལ་ཤིན་ཏུ་དར་ཞིང་། དེ་ནས་བརྒྱུད་པ་ལ་བོད་དུའང་
སྐད་གཉིས་སྨྲ་བའི་བཤད་སྲོལ་མི་འདྲ་བ་བཅུ་བཞི་ཙམ་བྱུང་བར་བཤད་དོ། །དུས་
འཁོར་ལ་ཡང་རྩ་རྒྱུད་རྒྱས་པ་ཤོ་ལོ་ཀ་སྟོང་ཕྲག་བཅུ་གཉིས་པ་གཅིག་དང་། དེ་ལས་
བསྡུས་པའི་བསྡུས་རྒྱུད་དང་། དེའི་རྒྱུད་ཕྱི་མ་དང་གསུམ་དུ་ཡོད། དེའི་རྩ་རྒྱུད་རྒྱས་
པ་ནི་དཔལ་ལྡན་འབྲས་སྤུངས་སུ་རྒྱལ་པོ་ཟླ་བ་བཟང་པོ་ལ་གསུངས། དེས་རྒྱུད་བསྡུས་
ནས་གླེགས་བམ་དུ་བྲིས་ཤིང་། འགྲེལ་པ་སྟོང་ཕྲག་དྲུག་བཅུ་པ་མཛད་དེ། ཤམྦྷ་ལ་
ལ་སོགས་པའི་མི་ལ་བསྟན་ནས་དུས་ཀྱི་འཁོར་ལོའི་དཀྱིལ་འཁོར་རིན་པོ་ཆེ་ལས་གྲུབ་
པ་བཞེངས། དེ་ནས་སྲས་ལྷ་དབང་ལ་སོགས་པ་དྲུག་གིས་ལོ་བརྒྱ་བརྒྱར་རྩ་བརྒྱུད་བསྟན།
དེའི་རྗེས་སུ། ལོ་འདི་ནས་ནི་དྲུག་བརྒྱའི་ལོས། །དྲང་སྲོང་རྣམས་ནི་སྨིན་དོན་དུ། །འཇམ་
དབྱངས་མི་བདག་གྲགས་པ་ནི། །ཤམྦྷ་ལ་ཞེས་བྱ་བར་འབྱུང་། །ཞེས་རྩ་རྒྱུད་ལས་
ལུང་བསྟན་པ་ལྟར་རིགས་ལྡན་འཇམ་དབྱངས་གྲགས་པས་ལོ་བརྒྱར་ཤས་ཆེར་རྩ་རྒྱུད་
བསྟན་ཅིང་། རྩ་རྒྱུད་ལས་བཏུས་ནས་བསྡུས་རྒྱུད་ཚིགས་བཅད་སྟོང་སུམ་བཅུ་པ་མཛད།
དེ་ནས་སྲས་པདྨ་དཀར་པོས་ལོ་བརྒྱར་བསྡུས་རྒྱུད་བསྟན་ཞིང་། འགྲེལ་ཆེན་དྲི་མེད་
འོད་སྟོང་ཕྲག་བཅུ་གཉིས་པ་མཛད། རྒྱུད་འགྲེལ་གཉིས་འཕགས་ཡུལ་དུ་བྱོན་ཚུལ་
ལ་ལུགས་གཉིས་ཡོད་པའི་དང་པོ་རྭ་པའི་ལུགས་ནི། ཙི་ལུ་པཎྜི་ཏས་ཤམྦྷ་ལར་བྱོན་
ཏེ༑ བྱང་ཆུབ་སེམས་དཔའ་ལ་གསན། སླར་རྒྱ་གར་དུ་ཕེབས་ནས་པཎྜི་ཏ་ཨཱ་ཙརྱ་
ལ་གསུངས། དེས་དུས་ཞབས་པ་ཆེན་པོ། དེས་དུས་ཞབས་པ་ཆུང་བ། དེའི་སློབ་མ་
མཉྫ་ཀིརྟི། ཟླ་མགོན། ཙ་མི་སངས་རྒྱས་གྲགས་པ་དང་གསུམ། མཉྫ་ཀིརྟི་ལ་བལ་པོ་



329
རྒྱུད་སྡེ་སྤྱི་རྣམ།
ས་མན་ཏ་ཤྲཱི་བྷ་ཏྲས་གསན། གཉིས་པ་འབྲོ་པའི་ལུགས་ནི། དུས་ཞབས་པ་ཆེན་པོས་
ཤཾ་བྷ་ལར་བྱོན་པ་ལམ་བར་དུ་བྱང་ཆུབ་སེམས་དཔས་རྒྱུད་འགྲེལ་གཉིས་གསུངས། དེས་
དུས་ཞབས་པ་ཆུང་བའམ་རྒྱལ་སྲས་ནཱ་ལེན་ཏྲ་པར་གྲགས་པ་ལ། དེས་ཁ་ཆེ་ཟླ་མགོན་
ནོ༑ ༑བོད་ཡུལ་དུ་བྱོན་ཚུལ་ལ་འབྲོ་པ་ལྟར་ན་ཟླ་བ་མགོན་པོས་བོད་དུ་བྱོན་ཏེ། གྲབ་
པ་དཀོན་མཆོག་བསྲུངས་ལ་རྫོགས་པར་གནང་། དེ་ནས་རིམ་པ་བཞིན་སྒྲོ་སྟོན་གནས་
ལ་བརྩེགས། གྲུབ་ཆེན་ཡུ་མོ། སྲས་དྷརྨ་ཤྭ་ར། གྲུབ་ཆེན་ནམ་མཁའ་འོད། ནམ་
མཁའ་རྒྱལ་མཚན། འཇམ་དབྱངས་གསར་མ། བླ་མ་རྒ་ལོ་སྟེ། འདི་ནས་རྭ་འབྲོ་
གཅིག་ཏུ་འདྲེས་པའི་རྒྱུད་པར་སོང་། རྭ་པ་ལྟར་ན་རྭ་ཆོས་རབ་ཀྱིས་བལ་པོར་བྱོན་
ནས་ས་མན་ཏ་ཤྲཱི་ལ་གསན། དེ་ནས་རིམ་པ་བཞིན་རྭ་ཡེ་ཤེས་སེང་གེ །རྭ་འབུམ་
སེང་། བླ་མ་རྒ་ལོ། རོང་པ་ཤེས་རབ་སེང་གེ །བླ་མ་རྡོ་རྗེ་རྒྱལ་མཚན། བུ་རིན་པོ་
ཆེ༑ ཆོས་ཀྱི་དཔལ་བ། རྗེ་རིན་པོ་ཆེ། མཁས་གྲུབ་རིན་པོ་ཆེའི་བར་དུ་བརྒྱུད། སྒྱུར་
བྱེད་ཀྱི་ལོ་ཙཱ་བའི་དབང་དུ་བྱས་ན། གྱི་ཇོ་ཟླ་བ་འོད་ཟེར། ཙ་མི་སངས་གྲགས། ཤོང་
སྟོན་རྡོ་རྗེ་རྒྱལ་མཚན། ཤོང“བློ་གྲོས་བརྟན་པ། ལོ་ཙཱ་བ་མཆོག་ལྡན་སོགས་མང་
དུ་བྱོན་པར་སྣང་ངོ༌། །བླ་ན་མེད་པའི་རྒྱུད་གསུམ་རྣམ་དབྱེ་དང་། །ཁྱད་པར་མ་
རྒྱུད་དུས་འཁོར་བདེ་དགྱེས་ཀྱི། །རྩ་བཤད་དོན་དང་དགོངས་འགྲེལ་བྱུང་ཚུལ་སོགས།།
རྗེ་བཙུན་ཡབ་སྲས་གསུང་བཞིན་ལེགས་པར་བཀོད། །ཅེས་བྱ་བ་བར་སྐབས་ཀྱི་ཚིགས་
སུ་བཅད་པའོ།། །། །
གཉིས་པ་འདུས་པ་བྱེ་བྲག་ཏུ་བཤད་པ་ལ་ལྔ། འདུས་པ་རྩ་བཤད་ཀྱི་དོན་བཤད་
༡༽ དཔང་ ཡིན་ནམ་བརྟག་གོ།



གསང་འདུས་བསྐྱེད་རྫོགས། 330
པ； འདུས་པའི་ཆེ་བ་བརྗོད་པ། དགོངས་འགྲེལ་གྱི་རིམ་པ་བྱུང་ཚུལ། མན་ངག་དེ་
བོད་དུ་བརྒྱུད་ཚུལ། གདམས་པ་རིན་པོ་ཆེ་དངོས་ཀྱི་དོན་ནོ། །དང་པོ་ནི། གསང་
བ་འདུས་པའི་རྒྱུད་ལ་རྩ་རྒྱུད་རྒྱས་པ་ཤོ་ལོ་ཀ་ཉི་ཁྲི་ལྔ་སྟོང་པ་གཅིག་དང་། དེ་ལས་
བསྡུས་པ་ཤོ་ལོ་ཀ་སྟོང་བརྒྱད་བརྒྱ་པ་ལེའུ་བཅོ་བརྒྱད་ཀྱི་བདག་ཉིད་ཅན་འདི་དང་གཉིས་
སོ༑ ༑དང་པོ་རྒྱུད་རྒྱས་པ་གསུངས་པ་ཕྱིས་ཀྱི་གདུལ་བྱ་ཚེ་དང་ཤེས་རབ་དམན་པས་
བདེ་བླག་ཏུ་ཁོང་དུ་ཆུད་མི་ནུས་པའི་དོན་དུ་སྔ་མ་ལས་ཚིག་བསྡུས་པ་ཙམ་ཡིན་གྱི། སྔ་
མ་ཕྱི་མའི་རྩ་རྒྱུད་དུ་འགྲོ་བ་མིན་ནོ། །རྩ་རྒྱུད་ཀྱི་རྩ་བའི་དོན་ལ་ཤིང་གི་ཡལ་ག་རྣམས་
གང་དུ་འདུ་བའི་གནས་སྡོང་པོ་ལ་རྩ་བར་བརྗོད་པ་ལྟ་བུ། ཡན་ལག་ལ་ལྟོས་ནས་རྩ་
བར་བཞག་པ་གཅིག་དང་། དང་པོའི་བདག་པོ་ལ་རྩ་བའི་བདག་པོ་ཞེས་པ་ལྟ་བུ་དུས་
ཀྱི་དབང་གིས་རྒྱུད་ཕྱི་མ་ལ་ལྟོས་ནས་བཞག་པ་གཅིག་དང་། རྩ་བ་དང་འགྲེལ་པ་ཞེས་
བརྗོད་པ་ལྟ་བུ་བཤད་རྒྱུད་ལ་ལྟོས་ནས་བཞག་པ་གཅིག་དང་གསུམ་ཡོད་དོ། །དང་པོ་
ནི་འདུས་པ་རྒྱུད་ཀུན་གྱི་རྩ་བར་གསུངས་པ་ལྟ་བུ་ཡིན། གཉིས་པ་ནི་འདུས་པ་ལེའུ་བཅུ་
བདུན་པོ་འདི་ལེའུ་བཅོ་བརྒྱད་པའི་རྩ་རྒྱུད་དུ་བཞག་པ་ལྟ་བུ་ཡིན། དེ་ཡང་ལེའུ་བཅོ་
བརྒྱད་པ་དེ་བཅུ་བདུན་པོའི་རྒྱུད་ཕྱི་མ་ཡིན་ཚུལ་ལ་སྔ་མ་ཁ་ཅིག་དེ་ཡིན་ཏེ། ལེའུ་བཅུ་
བདུན་པོ་ལས་ཕྱིས་བྱུང་ཞིང་། དེའི་དོན་གཏན་ལ་འབེབས་པའི་ཕྱིར་ཟེར་རོ། །འོ་
ན་ལེའུ་གཉིས་པ་ནས་བཅུ་དྲུག་པའི་བར་ལེའུ་དང་པོའི་རྒྱུད་ཕྱི་མ་ཡིན་པར་ཐལ། དེ་
ལས་ཕྱིས་བྱུང་ཞིང་དེའི་དོན་རྒྱས་པར་གཏན་ལ་འབེབས་པའི་ཕྱིར། རང་ལུགས་ནི་
དེ་ཡིན་ཏེ། དེ་ལས་ཕྱིས་བྱུང་ཞིང་ལེའུ་བཅུ་བདུན་པོའི་ཐུན་མོང་གི་དཀའ་བའི་གནས་
མཚན་དོན་སོགས་དང་། ལེའུ་སོ་སོའི་དཀའ་གནས་རྣམས་དྲིས་ལན་ང་གསུམ་གྱི་སྒོ་



331
རྒྱུད་སྡེ་སྤྱི་རྣམ།
ནས་བསྟན་ཅིང་། ནཱ་རོ་པའི་རྒྱུད་ཕྱི་མའི་འགྲེལ་པ་དང་སྤྱོད་བསྡུས་ལས། དེ་ཉིད་
བསྡུས་པ་རྩ་རྒྱུད་དང་ལེའུ་བཅུ་བདུན་པོ་རྒྱུད་ཕྱི་མ་དང་། བཅོ་བརྒྱད་པ་དེ་ཡི་ཡང་
ཕྱི་མར་གསུངས་པའི་དོན་ལ་ཁ་ཅིག །དེའི་ལེའུ་བཅུ་བདུན་པོའི་རྩ་བ་ཡང་ཡིན་ལ།
སྤྱིར་རྒྱུད་ཀྱང་ཡིན་པས་སྒྲ་བཤད་དུ་ཡོད་པའི་ཆ་ནས་བཞག་ཟེར་བ་མི་རིགས་ཏེ། དེ་
ཡིན་ན་འདུས་པ་དེ་ཡང་རྒྱུད་སྡེ་བཞི་པོ་ཀུན་གྱི་རྩ་རྒྱུད་དུ་འགྱུར་ཏེ། རྒྱུད་སྡེ་བཞི་པོ་
ཀུན་གྱི་རྩ་བ་ཡང་ཡིན་ལ་རྒྱུད་ཀྱང་ཡིན་པའི་ཕྱིར། རང་ལུགས་ནི་དེ་ཉིད་བསྡུས་པ་
དང་ལེའུ་བཅུ་བདུན་པོ་གཉིས་རྣལ་འབྱོར་རྒྱུད་ཅེས་པའི་མིང་འདོགས་མཐུན་པ་དང་།
འདུས་པའི་ལམ་གྱི་རྩ་བ་དབང་གི་རྣམ་གཞག་འགའ་ཞིག་དེ་ཉིད་བསྡུས་པ་ལས་ཤེས་
དགོས་པར་ལེའུ་བཅུ་དྲུག་པ་ལས། སྔགས་རྒྱུད་བདག་པོས་ཤེས་བྱས་ཏེ། །ཞེས་སོགས་
དང༌། རྡོ་རྗེའི་ཆོ་གས་བྲི་བར་བྱ། །ཞེས་སོགས་ཀྱིས་བསྟན་པར་གསུངས་པའི་སྒོ་ནས་
ཡིན་ནོ། །གསུམ་པ་ནི། རྡོ་རྗེ་ཕྲེང་བ། དགོངས་པ་ལུང་སྟོན། ཡེ་ཤེས་རྡོ་རྗེ་ཀུན་
ལས་བཏུས། ལྷ་མོ་བཞི་ཞུས། ལྷའི་དབང་པོས་ཞུས་པ། རྒྱུད་ཕྱི་མ་སྟེ་བཤད་རྒྱུད་
དྲུག་ལ་ལྟོས་ནས་འདུས་པ་ལེའུ་བཅུ་བདུན་པོ་དེ་རྩ་རྒྱུད་དུ་བཤད་པ་ལྟ་བུའོ། །དེ་ཡང་
རྒྱུད་ཕྱི་མ་ནི་འདུས་པའི་རྒྱུད་དང་བཤད་རྒྱུད་གཉིས་ཀ་ཡིན། རྡོ་རྗེ་ཕྲེང་བ་སོགས་གཞན་
ལྔ་འདུས་པའི་བཤད་རྒྱུད་ཡིན་ཡང་འདུས་པའི་རྒྱུད་མིན་ནོ། །དེའི་ཁྱད་པར་ནི་རྒྱུད་
ཕྱི་མ་ནི་དེ་གཉིས་ཀ་ཡིན་ཏེ། རྡོ་རྗེ་འཆང་གིས་གནས་གཅིག་ཏུ་འཁོར་འདུ་ཐེབས་གཅིག་
ལ་དཀྱུས་གཅིག་ཏུ་ལེའུ་བཅོ་བརྒྱད་པོ་ཐམས་ཅད་གསུངས་པའི་ཕྱིར། གཞན་ལྔ་དེ་
༡༽ འདི་མཐའ་གཅོད་རིན་པོ་ཆེ་ལྟར་བཀོད་པར་སྣང་བས་ཡི་གེ་འགའ་ཆད་དམ་བརྟག་གོ། ༢༽ མཐའ་གཅོད་རིན་པོ་ཆེའི་མྱུ་
གུ་ ༡༧ བ་ ལས། དེ་ལ་ལེའུ་བཅོ་བརྒྱད་པ་འདི་འདུས་པའི་རྒྱུད་ཀྱང་ཡིན་ལ། འདུས་པའི་རྩ་བའི་རྒྱུད་ལས་ཕྱིས་གསུངས་
ཤིང་། རྩ་རྒྱུད་ལེའུ་བཅུ་བདུན་པོ་ཐམས་ཅད་ཀྱི་ཐུན་མོང་གི་དོན་དང་ལེའུ་སོ་སོའི་དོན་དཀའ་ཞིང་སྦས་པ་རྣམས་གསལ་བར་འབྱེད་
པས་འདུས་པ་ཕྱི་མ་ཞེས་ཟེར་བས། རྩ་རྒྱུད་ཀྱི་ལེའུ་ཕྱི་མ་རྣམས་ལེའུ་སྔ་མའི་རྒྱུད་ཕྱི་མར་འགྱུར་བའི་སྐྱོན་མེད་དོ། །



གསང་འདུས་བསྐྱེད་རྫོགས། 332
མིན་ཏེ། གནས་ཐ་དད་དུ་གདུལ་བྱ་ཐ་དད་ལ་དུས་ཐ་དད་དུ་གསུངས་པའི་ཕྱིར། འདུས་
པའི་ཕྱོགས་མཐུན་གྱི་རྒྱུད་ནི་རྡོ་རྗེ་སྙིང་པོ་རྒྱན་གྱི་རྒྱུད། སྒྱུ་འཕྲུལ་དྲ་བའི་རྒྱུད་གཉིས་
ཡིན་ནོ། །འོ་ན་བཤད་རྒྱུད་དྲུག་གིས་རྩ་རྒྱུད་ཀྱི་དོན་རྩལ་དུ་བཏོན་ནས་འཆད་ཚུལ་
རེ་ཡོད་པས་ཇི་ལྟ་བུ་ཞེ་ན། རྡོ་རྗེ་ཕྲེང་བས་རྩ་རྒྱུད་ཀྱི་གླེང་གཞིའི་ཡི་གེ་བཞི་བཅུའི་དོན་
སྦས་པ་རྣམས་གསལ་བར་སྟོན་ཞིང་། ལེའུ་ལྷག་མ་རྣམས་ཀྱིས་གླེང་གཞིའི་ལེའུ་དེའི་
མཐའ་དཔྱོད་པའི་ཡན་ལག་ཏུ་སྦྲེལ་ཏེ། དེས་བསྟན་པའི་དབང་ལ་ཆོ་ག་ཉི་ཤུ། བསྐྱེད་
རིམ་ལ་དེ་ཉིད་ཞེ་དགུ །རྣལ་འབྱོར་དྲུག །རྣལ་འབྱོར་བཞི། ཏིང་ངེ་འཛིན་གསུམ་
གྱི་ཆིངས་དང༌། རྫོགས་རིམ་ལ་རིམ་པ་ལྔའི་སྒོ་ནས་རྩ་རྒྱུད་འཆད་པ་ནི་བཤད་རྒྱུད་
གཞན་ལ་མེད་པའི་འཆད་ཚུལ་ལོ། །དགོངས་པ་ལུང་སྟོན་གྱིས་ནི་རྩ་རྒྱུད་ཀྱི་དོན་སྒྲ་
ཇི་བཞིན་དུ་བཟུང་དུ་མི་རུང་བ་རྣམས་བསྟན་ནས་དྲན་དོན་གསུངས་པ་རྣམས་ཀྱིས་ངེས་
དོན་སྦས་པ་དང་། དགོངས་བཤད་ཀྱི་དོན་རྣམས་བཀྲལ་བའི་སྒོ་ནས་རྩ་རྒྱུད་འཆད་
པ་བཤད་རྒྱུད་གཞན་ལ་མེད་པའི་འཆད་ཚུལ་ལོ། །ཡེ་ཤེས་རྡོ་རྗེ་ཀུན་ལས་བཏུས་ཀྱིས་
ནི་བླ་མེད་ཀྱི་རྩ་རྒྱུད་རྣམས་བཤད་ཐབས་ཀྱི་མན་ངག་རྒྱན་བདུན་གྱི་སྒོ་ནས་འཆད་པ་
ནི་བཤད་རྒྱུད་གཞན་ལ་མེད་པའི་འཆད་ཚུལ་ལོ། །ལྷ་མོ་བཞི་ཞུས་ཀྱིས་ནི་སྲོག་རྩོལ་
གསལ་བོར་སྟོན་ཞིང་། གཟུངས་དཀྱིལ་དང་། རིན་ཆེན་ཁ་དོག་ལྔའི་དོན་ལ་སོགས་
པ་འཆད་པ་ནི་བཤད་རྒྱུད་གཞན་ལ་མེད་པའི་འཆད་ཚུལ་ལོ། །ལྷའི་དབང་པོས་ཞུས་
པས་ནི་གླེང་གཞིའི་ཨེ་ཝཾ་གྱི་དོན་དྲིས་ལན་གྱིས་གཏན་ལ་འབེབས་ཚུལ་སོགས་གླེང་གཞིའི་
སྤྱི་དོན་གྱི་དོན་འཆད་པ་ནི་བཤད་རྒྱུད་གཞན་ལ་མེད་པའི་འཆད་ཚུལ་ལོ། །གཉིས་
པ་འདུས་པའི་ཆེ་བ་བརྗོད་པ་ནི། དེ་ལྟ་བུའི་འདུས་པའི་རྒྱུད་དེ་ཆེ་བའི་ཁྱད་པར་དུ་མ་



333
=
རྒྱུད་སྡེ་སྤྱི་རྣམ།
དང་ལྡན་པ་ཡིན་ཏེ། མཚན་བརྗོད་པའི་སྐབས་སུ་དེ་བཞིན་གཤེགས་པ་ཀུན་གྱི་སྐུ་གསུང་
ཐུགས་ཀྱི་གསང་བ་ཀུན་རྒྱུད་འདིར་འདུས་པར་གསུངས་པ་དང་རྒྱུད་ཕྱི་མ་ལས་ཀྱང་།
ཨེ་མའོ་ཤིན་ཏུ་རྙེད་དཀའ་བ། །བྱང་ཆུབ་བསྒྲུབ་པའི་ཐབས་འདི་ཡིན། །རྒྱུད་ཀྱི་ཕྱི་
མའི་ཕྱི་མར་གྱུར། །གསང་བ་འདུས་པ་ཞེས་བྱའི་རྒྱུད། །ཅེས་གསུངས་པ་དང་། ཤིན་
ཏུ་རྙེད་དཀའ་ཞིང་དོན་ཆེ་བས་འདི་ལ་ཐུན་བཞིའི་རྣལ་འབྱོར་བྱེད་པ་དང༌། ཉན་པ་
དང་འདྲི་འདོན་དང་། མཆོད་པ་བྱེད་པ་ལ་ཡང་བྱང་ཆུབ་རྡོ་རྗེ་རྡོ་རྗེ་འཆང་དང་འདྲ་
བར་བལྟས་ནས་ཕྱག་བྱ་བར་གསུངས་པ་དང༌། རྒྱུད་འདིའི་སྒྲུབ་པ་པོའི་དབང་པོ་དེ་
གང་གིས་མཐོང་ཐོས་དྲན་རེག་དང་། དང་བར་བྱེད་ཅིང་རྒྱུད་ཀྱི་ཕྱོགས་ཙམ་ཞིག་
འཛིན་པ་ཡན་ཆད་ལ་ཡང་རྡོ་རྗེ་འཆང་དང་འདྲ་བར་བལྟས་ནས་ཕྱག་བྱ་བར་གསུངས་
པ་དང་། འཇམ་དཔལ་གྱི་ཞལ་གྱི་ལུང་ལས་ཀྱང་། སངས་རྒྱས་ཀུན་གྱི་འདུས་པའི་
རྒྱུད། །གསང་ཆེན་གསང་བ་ཆེས་གསང་བ། །གོང་ན་མེད་པའི་ལུང་ཆེན་ནོ། །ཞེས་
བསྔགས་ཤིང་། བསྟན་པའི་སྙིང་པོ་གནས་མི་གནས་ཀྱང་འདི་ཡོད་མེད་ཀྱི་རྗེས་སུ་འགྲོ་
ལྡོག་བྱེད་པར་དེར་གསུངས་ཏེ། འདི་དོན་རྣ་བར་འཕོ་བྱེད་པ། །གང་གི་དུས་སུ་གནས་
པ་དེར། །སངས་རྒྱས་བསྟན་པ་རིན་ཆེན་ཀྱང་། །གནས་པར་རབ་ཏུ་བཤད་པ་ཡིན།།
བརྒྱུད་པའི་རིམ་པ་འདི་ཆད་ན། །སངས་རྒྱས་བསྟན་པ་ནུབ་པ་རུ། །ཀུན་གྱིས་རབ་
ཏུ་ཤེས་པར་བྱ། །ཞེས་དང་། རྒྱུད་འདིའི་སྐོར་དུ་བྱུང་བར་མ་ཟད། རྒྱུད་གཞན་
དམར་ནག་གི་སྐོར་ལས་ཀྱང་བསྔགས་ཏེ། རྒྱུད་ཀྱི་མཐར་ཐུག་འདུས་པ་སྟེ། །མ་
བྱུང་འབྱུང་བར་མི་འགྱུར་རོ། །ཞེས་གསུངས་ཤིང་། གསང་བ་གྲུབ་པ་ལས་ཀྱང་།
དཔལ་ལྡན་འདུས་ལས་མཆོག་གཞན་མེད། །འཇིག་རྟེན་གསུམ་གྱི་རིན་ཆེན་གྱུར།།



གསང་འདུས་བསྐྱེད་རྫོགས། 334
སྙིང་པོ་ལས་ནི་སྙིང་པོ་མཆོག །རྒྱུད་ཀུན་གྱི་ནི་བླ་མའི་བླ། །བསྟན་དང་བཤད་པ་
རྣམ་གནས་ལས། །རྫོགས་པའི་རྣལ་འབྱོར་རིམ་པ་ཉིད། །འདུས་པ་གང་གིས་མི་ཤེས་
པ༑ ༑དེ་ཡིས་དངོས་གྲུབ་ཇི་ལྟར་འགྲུབ། །ཐེ་ཚོམ་ཐམས་ཅད་གཅོད་བྱེད་ཅིང་། མི་
ཤེས་རབ་རིབ་སེལ་བྱེད་པ། །སངས་རྒྱས་རིན་ཆེན་ཟ་མ་ཏོག །དཔལ་ལྡན་འདུས་
པ་ཡོངས་སྤངས་ནས། །རྣམ་རྟོག་དུ་མས་བཏགས་པ་ཡི། །རྨོངས་པ་དངོས་གྲུབ་འདོད་
གྱུར་པ། །མཁའ་ལ་ཁུ་ཚུར་བརྡེག་པ་དང་། །སྨིག་རྒྱུའི་ཆུ་ལ་འཐུང་བ་བཞིན། །ཞེས་
གསུངས་སོ། །གསུམ་པ་དེའི་དགོངས་འགྲེལ་གྱི་རིམ་པ་བྱུང་ཚུལ་ནི། རྒྱལ་པོ་ཨིནྡྲ་
བྷུ་ཏི་དང་། ཀླུའི་རྣལ་འབྱོར་མ་དང་། ས་བདག་བི་སུ་ཀལྤ་གསུམ་གྱིས་མཛད་པའི་
གཞུང་བོད་འདི་ན་མི་སྣང་ལ། དཔལ་མགོན་པོ་བདེ་བ་ཆེན་པོ་མཚན་གཞན་པདྨ་རྡོ་
རྗེ་ཞེས་པས་འདུས་པའི་དོན་གཏན་ལ་འབེབས་པ་ཡང་གསང་བ་གྲུབ་པ་ལེའུ་དགུའི་བདག་
ཉིད་ཅན་མཛད་འདིས་འདུས་པའི་གླེང་གཞི་གཙོ་བོར་གཏན་ལ་འབེབས་ལ། ལམ་གྱི་
རིམ་པ་ནི་དང་པོར་ཡི་གེ་འགོད་པ་བསྐྱེད་རིམ། གཉིས་པ་ལས་རྒྱ་ལ་བརྟེན་ནས་རང་
བཞིན་དེ་ཁོ་ན་ཉིད་མཚོན་པར་བྱེད་པ། གསུམ་པ་དེ་བརྟན་པའི་དོན་དུ་ཡེ་ཤེས་ཀྱི་ཕྱག་
རྒྱ་ལ་བརྟེན་ནས་བསྒོམ་པ། བཞི་པ་ཕྱག་རྒྱ་ཆེན་པོ་མངོན་པར་བྱང་ཆུབ་པ་བསྒོམ་
པ་སྤྱོད་པ་དང་བཅས་པ་སྟོན་ནོ། །གསང་བ་གྲུབ་པ་འདི་ནི་གྲུབ་སྙིང་ཞེས་གྲགས་པའི་
སྡེ་གཞན། ཐབས་ཤེས་གྲུབ་པ། གཉིས་མེད་གྲུབ་པ། ཡེ་ཤེས་གྲུབ་པ། དངོས་པོའི་
གསལ་བ་གྲུབ་པ། དེ་ཁོ་ན་ཉིད་གྲུབ་པ། ལྷན་ཅིག་སྐྱེས་གྲུབ་རྣམས་ཏེ་དྲུག་པོ་ཀུན་
གྱི་ཕྱི་མོར་གྲགས་ལ་སྙིང་པོའི་སྐོར་གྱི་བྲམ་ཟེ་ཆེན་པོའི་དོ་ཧའི་ཡང་ཕྱི་མོ་དང་། དེར་
མ་ཟད་མི་ཏྲི་པའི་ཨ་ནས་ཀྱི་ཆོས་ཚན་ཉི་ཤུ་རྩ་དྲུག་གི་ཡང་ཕྱི་མོར་སྣང་སྟེ། བདེ་སྟོང་



335
རྒྱུད་སྡེ་སྤྱི་རྣམ།
དབྱེར་མེད་ཀྱི་ཡེ་ཤེས་ལམ་གྱི་སྙིང་པོར་གོ་བ་ལ་ཤིན་ཏུ་གལ་ཆེའོ། །དེ་ནས་བདག་
ཉིད་ཆེན་པོ་འཕགས་པ་ཀླུ་སྒྲུབ་ཀྱིས་འདུས་པའི་དོན་འགྲེལ་བར་མཛད་དེ། བསྐྱེད་རིམ་
སྟོན་པ་མདོར་བྱས་དང་མདོ་བསྲེ། རྫོགས་རིམ་ཉིད་སྟོན་པ་སེམས་དམིགས་ཀྱི་རིམ་
པའི་སྨད་གཅིག་མ་གཏོགས་པ་རིམ་པ་ལྔ། བྱང་ཆུབ་སེམས་འགྲེལ་དང་བཞི། ཤཱ་
ཀྱ་བཤེས་གཉེན་གྱིས་མཛད་པའི་སེམས་ཀྱི་རིམ་པའི་སྨད་གཅིག འཕགས་པ་ལྷས་མཛད་
པའི་རྫོགས་རིམ་གཙོ་བོར་སྟོན་ཞིང་། བསྐྱེད་རིམ་ཅུང་ཟད་སྟོན་པ་སྤྱོད་བསྡུས་སྒྲོན་
མེ༑ རྫོགས་རིམ་ཉིད་སྟོན་པ་བདག་བྱིན་རླབས་ཏེ་གཉིས། ཀླུ་བྱང་གིས་མཛད་པ་
ལ་དབང་ལ་དཀྱིལ་ཆོག་ཉི་ཤུ་པ། བསྐྱེད་རིམ་གཙོ་བོར་སྟོན་ཞིང་རྫོགས་རིམ་ཅུང་
ཟད་སྟོན་པ་རྣམ་གཞག་རིམ་པ། རྫོགས་རིམ་ཉིད་སྟོན་པ་ལས་མཐའ་རྣམ་འབྱེད་དེ་
གསུམ། ཟླ་བའི་ཞབས་ཀྱིས་མཛད་པ་ལ་བསྐྱེད་རིམ་སྟོན་པ་རྡོ་རྗེ་སེམས་དཔའི་སྒྲུབ་
ཐབས། རྫོགས་རིམ་སྟོན་པ་སྦྱོར་བ་ཡན་ལག་དྲུག་གི་གཞུང་། བསྐྱེད་རྫོགས་གཉིས་
ཀ་ཡན་ལག་དང་བཅས་པ་སྟོན་པ་འགྲེལ་པ་སྒྲོན་གསལ་ཏེ་གསུམ། ཡབ་སྲས་ལ་ཁ་
གཡར་བའི་གཞུང་ལ་ཀླུ་སྒྲུབ་ལ་ཁ་གཡར་བ་རྩ་རྒྱུད་ཀྱི་འགྲེལ་པ། དཀྱིལ་ཆོག་ཉི་ཤུ་
པ༑ དབང་བཞིའི་དོན་གཏན་ལ་འབེབས་པ། ཕྱག་རྒྱ་བཞིའི་དོན་གཏན་ལ་དབབ་པ།
ཧཱུྃ་མཛད་ཀྱི་སྒྲུབ་ཐབས་དང་ལྔ། འཕགས་པ་ལྷ་ལ་ཁ་གཡར་བ་ལ་མངོན་པར་བྱང་
ཆུབ་པའི་རིམ་པ། འདུས་པའི་རོ་བསྲེག་གི་ཆོ་ག །ཡ་ར་ལ་ཝ་ཚུལ་བཞིར་བཤད་པ་
སྟེ་གསུམ། ཤཱ་ཀྱ་བཤེས་གཉེན་ལ་ཁ་གཡར་བ་ལ་སྤྱོད་བསྡུས་ཀྱི་འགྲེལ་པ་གཅིག་ཀྱང་
ཡོད། ཀླུ་བྱང་ལ་ཁ་གཡར་བ་ལ་རིམ་ལྔའི་འགྲེལ་པ་ནོར་བུའི་ཕྲེང་བ། རིམ་ལྔ་དོན་
གསལ། རིམ་པ་ལྔ་ཁོང་དུ་བསྡུ་བ་གསུམ། ཟླ་བའི་ཞབས་ལ་ཁ་གཡར་བ་ལ་མངོན་



336
གསང་འདུས་བསྐྱེད་རྫོགས།
རྟོགས་རྒྱན་རྩ་བ་རང་འགྲེལ་དང་བཅས་པ་ཡོད། ཡབ་སྲས་ཀྱི་རྗེས་འབྲང་གི་གཞུང་
ལ༑ ནཱ་རོ་པས་མཛད་པའི་རྒྱུད་ཕྱི་མའི་འགྲེལ་པ་དང་རིམ་ལྔ་བསྡུས་པ་གསལ་བ་གཉིས་
ཡོད། རིམ་ལྔའི་གཞུང་ཆེ་བ་གཅིག་ཡོད་པ་ནི་ནཱ་རོ་པ་ལ་ཁ་གཡར་རོ། །ཨ་ལཾ་ཀ་
ཀཱ་ལ་ཤས་མཛད་པའི་རྡོ་རྗེ་ཕྲེང་བ་ལེའུ་རེ་བརྒྱད་ཡོད་པའི་ཞེ་བཞི་པའི་ཕྱེད་ཡན་གྱི་
འགྲེལ་པ་གཅིག་ཡོད། རིམ་ལྔའི་འགྲེལ་པ་རིན་པོ་ཆེའི་ཕྲེང་བ་ཞེས་བྱ་བ་ཤནྟི་པ་ལ་
ཁ་གཡར་བ་གཅིག་ཡོད། བི་བྷུ་ཏ་ཙནྡྲས་མཛད་པའི་མདོར་བྱས་ཀྱི་འགྲེལ་པ་དང་།
མདོར་བྱས་དང་བཅས་པའི་རིམ་ལྔའི་འགྲེལ་པ་ཟླ་འོད་ཅེས་པ་ཨ་བྱཱ་ཀ་རས་མཛད་པ་
དང་། ནག་པོ་དམ་ཚིག་རྡོ་རྗེ་དང་སྐལ་ལྡན་གྲགས་པས་མཛད་པའི་དཀའ་འགྲེལ་ཡོད།
རིམ་པ་གཉིས་པ་སེམས་དམིགས་མ་གཏོགས་པའི་རིམ་པ་བཞི་མདོར་བྱས་དང་བཅས་
པའི་འགྲེལ་པ་རྣལ་འབྱོར་པའི་ཡིད་འཕྲོག་ཅེས་པ་ཐུབ་པ་དཔལ་བཟང་པོས་མཛད་པ་
གཅིག་ཡོད། རིམ་པ་ལྔའི་དཀའ་འགྲེལ་བརྩོན་འགྲུས་དཔལ་བཤེས་གཉེན་དང་ཁ་ཆེ་
ལག་སྨིས་མཛད་པ་ཡོད། རྡོ་རྗེ་སེམས་དཔའི་སྒྲུབ་ཐབས་ཀྱི་འགྲེལ་པ་ཏ་ཐཱ་ག་ཏ་རཀྵ་
ཏ་དང་། ལི་ལ་བཛྲ་གྱིས་མཛད་པ་གཉིས་ཡོད། སྒྲོན་གསལ་གྱི་འགྲེལ་བཤད་སྐལ་
ལྡན་གྲགས་པས་མཛད་པའི་སྒྲོན་མ་རབ་གསལ་དང་། ཐུགས་རྗེ་དཔལ་ཞབས་ཀྱིས་
མཛད་པའི་རབ་ཏུ་སྒྲོན་གསལ་གཉིས་ཡོད། ཀུ་མ་རས་མཛད་པའི་སྒྲོན་གསལ་གྱི་མདོར་
བཤད་སྙིང་གི་མེ་ལོང་དང་། ཀུ་ལ་དྷ་རས་མཛད་པའི་སྒྲོན་གསལ་གྱི་བཤད་སྦྱར། ལེགས་
ལྡན་འབྱེད་ཀྱིས་མཛད་ཟེར་བའི་སྒྲོན་གསལ་གྱི་དཀའ་བ་བསྡུས་པའི་བཤད་པ། ཨཱརྱ་
དེ་བས་མཛད་ཟེར་བའི་སྒྲོན་གསལ་གྱི་འགྲེལ་བཤད་གཅིག་ཀྱང་ཡོད། དེ་ལྟར་སྤྱིར་
སྒྲོན་གསལ་ལ་འགྲེལ་བཤད་དྲུག་ཡོད། བྲ་དྷ་ཀ་ར་ཝརྨས་མཛད་པའི་དགོངས་པ་ལུང་



337
-
-
-
-
-
-
-
-
རྒྱུད་སྡེ་སྤྱི་རྣམ།
སྟོན་ནས་འབྱུང་བའི་རྡོར་བཟླས་ཀྱི་བཤད་པ་དང་། རྒྱན་བདུན་རྣམ་པར་དཀྲོལ་བའི་
བཤད་པ་གཉིས། སྒྲ་དབྱངས་བཅུ་གཅིག་པས་མཛད་པའི་རྡོ་རྗེ་འཆང་གི་ལམ་གྱི་རིམ་
པ༈ སྒྲ་གཅན་འཛིན་དཔལ་བཤེས་གཉེན་གྱིས་མཛད་པའི་དཀྱིལ་ཆོག་ཟུང་འཇུག་གསལ་
བ༑ ནག་པོ་དམ་ཚིག་རྡོ་རྗེས་མཛད་པའི་འདུས་པའི་དཀྱིལ་ཆོག་དང་། རྡོ་རྗེ་སེམས་
དཔའི་མཆོད་ཆོག་གཉིས་ཡོད། དེ་ཐམས་ཅད་ཀྱང་ཡབ་སྲས་ལྔའི་རྗེས་འབྲང་གི་གཞུང་
ངོ་༑ ༑ སློབ་དཔོན་སྒེག་རྡོར་གྱིས་རྒྱུད་ཀྱི་གླེང་གཞིའི་བཤད་པ་ཙམ་མཛད་ཀྱང་རིམ་
གཉིས་ཀྱི་ལམ་གྱི་བཤད་སྲོལ་ཟུར་པ་ཕྱེ་བ་གཏན་ནས་མི་སྣང་ལ། དེའི་སློབ་མ་སློབ་
དཔོན་སངས་རྒྱས་ཡེ་ཤེས་ཞབས་ལ་རྗེ་བཙུན་འཇམ་པའི་དབྱངས་ཀྱིས་འདུས་པའི་དོན་
བཤད་པའི་རིམ་པ་ལ་ནི་ཡེ་ཤེས་ཞབས་ལུགས་ཞེས་གྲགས་སོ། །དེ་ལ་སློབ་དཔོན་ཉིད་
ཀྱིས་མཛད་པའི་བསྐྱེད་རིམ་ལ་འཇམ་དཔལ་རྡོ་རྗེས་གཙོ་བྱས་པའི་ལྷ་བཅུ་དགུའི་དཀྱིལ་
འཁོར་སྟོན་པའི་སྒྲུབ་ཐབས་ཀུན་བཟང་། དབང་ལ་དཀྱིལ་ཆོག་བཞི་བརྒྱ་ལྔ་བཅུ་པ།
རྫོགས་རིམ་ལ་སློབ་དཔོན་ཉིད་ཀྱིས་མཛད་པའི་གྲོལ་བའི་ཐིག་ལེ་དང་། རྗེ་བཙུན་གྱིས་
གསུངས་པའི་ཞལ་ལུང་གཉིས་ཡོད། དེ་ཡང་ཞལ་ལུང་ལས། རྫོགས་རིམ་གྱི་སྐབས་
སུ་རྒྱུད་ཕྱི་མ་གཞིར་བྱས་ནས། དེ་ལས་གསུངས་པའི་སྦྱོར་བ་ཡན་ལག་དྲུག་གི་སོར་
བསམ་གཉིས་བོར་ཏེ་ཡན་ལག་ཕྱི་མ་བཞི་འཆད་པར་བྱེད་དེ་སོར་བསམ་གཉིས་བསྐྱེད་
རིམ་དུ་འཇོག་པའི་ལུགས་སོ། །གཞན་ཡང་རྫོགས་རིམ་གྱི་སྐོར་ལྷ་མོ་བཞི་ཞུས་དང་།
རྡོ་རྗེ་སྙིང་པོ་རྒྱན་གྱི་རྒྱུད་ལས་ཀྱང་བཏུས་ནས་བཤད་སྣང་ངོ༌། །སློབ་དཔོན་ཀུན་
དཀའ་སྙིང་པོས་འདུས་པ་ཡོ་གར་བཀྲལ་བའི་འགྲེལ་པ་གཅིག་ཀྱང་མཛད། སློབ་དཔོན་
ཤནྟི་པས། རྩ་རྒྱུད་ཀྱི་འགྲེལ་པ་སྙིམ་པའི་མེ་ཏོག་ཞེས་པ་མཛད། དེས་འཆད་ཚུལ་



338
གསང་འདུས་བསྐྱེད་རྫོགས།
ལ་རྩ་རྒྱུད་ཀྱི་ལེའུ་དང་པོས་ཐབས་ལས་བྱུང་བའི་འབྲས་བུའི་རྒྱུད་བསྟན། དེ་ཐོབ་པར་
བྱེད་པའི་ཐབས་རྒྱུད་ལ་བཞི་ཡོད་པ་ལེའུ་བཅུ་དྲུག་གིས་འཆད་དེ། གསུམ་ལྡན་གྱི་ལེའུ་
བཞིས་བསྙེན་པ་གཉིས་ལྡན་གྱི་ལེའུ་བཞིས་ཉེར་སྒྲུབ། རྫོགས་ལྡན་གྱི་ལེའུ་བཞིས་སྒྲུབ་
པ༑ དགའ་བ་ཅན་གྱི་ལེའུ་བཞིས་སྒྲུབ་པ་ཆེན་པོ་བསྟན། རྒྱུད་ཕྱི་མ་ནི་དེ་རྣམས་གསལ་
བར་བྱེད་པའོ། །ཞེས་འཆད། འདིས་རིམ་པ་དང་པོ་ལ་མི་བསྐྱོད་པས་གཙོ་བྱས་པའི་
ལྷ་བཅུ་དགུའི་དཀྱིལ་འཁོར་དང་རྫོགས་རིམ་ཡན་ལག་དྲུག་གི་རིམ་པ་ནི་ཡེ་ཤེས་ཞབས་
ལུགས། འཕགས་ལུགས། དུས་འཁོར་ཀྱི་ལུགས་གང་དང་ཡང་མི་འདྲ་བ་གཅིག་རྒྱུད་
ཕྱི་མ་ལ་བརྟེན་ནས་ལེའུ་བདུན་པའི་དོན་དུ་འཆད། དེ་ལྟར་ན་སྤྱིར་འཕགས་ཡུལ་དུ་
འདུས་པའི་བཤད་སྲོལ་མི་འདྲ་བ་མང་དུ་བྱུང་ཞིང་། དེའི་ནང་ནས་འདུས་པ་འཕགས་
ལུགས་དང་ཡེ་ཤེས་ཞབས་ལུགས་གཉིས་གྲགས་ཆེ་ཞིང་གཙོ་བོར་གྱུར་པ་ཡིན་ནོ། །བཞི་
པ་མན་ངག་དེ་བོད་དུ་བརྒྱུད་ཚུལ་ནི། རྡོ་རྗེ་འཆང་། ཕྱག་ན་རྡོ་རྗེ། ཨིནྡྲ་བྷུ་ཏི། ཀླུ་
ལས་གྱུར་པའི་རྣལ་འབྱོར་མ། ས་བདག་བ་སུ་ཀལྤ། དཔལ་ལྡན་ས་ར་ཧ་པ། མགོན་
'་ཀླུ་སྒྲུབ་ཀྱི་བར་རིམ་གྱིས་བརྒྱུད། ཀླུ་སྒྲུབ་ཀྱིས་འཕགས་པ་ལྷ། ཤཱ་ཀྱ་བཤེས་གཉེན།
ཀླུའི་བྱང་ཆུབ། ཟླ་བ་གྲགས་པ་སྟེ་བཞི་ལ་གདམས། ཟླ་བས་སློབ་པའི་རྡོ་རྗེ་ལ། དེས་
གྲུབ་ཆེན་ནག་པོ་སྤྱོད་པ་ལ། དེས་སློབ་དཔོན་དྲི་མེད་བློ་གྲོས་དང་ས་འདྲེས་པ་གཉིས་
ལ༑ ས་འདྲེས་བཙུན་མོ་ཅན། མངོན་ཤེས་ཅན། ཤཱནྟི་པ། དཔལ་སྦས། མར་མེ་
ཛད་བཟང་པོ་སྟེ་ལྔ་ལ་གདམས། དྲི་མེད་བློ་གྲོས་ཀྱིས་ནུབ་དུ་ལ་ཀྵེ་ཏྲའི་མཁས་པ་
ཡེ་ཤེས་སྙིང་པོ་ལ་གདམས། དེ་ལ་ལྷོ་བྲག་གི་མར་པས་གསན་ཏེ། སྤྱིར་མར་པ་ལ་
དུས་པ་འཕགས་ལུགས་ཀྱི་བཤད་སྲོལ་བདུན་ཡོད་པར་གྲགས་ཤིང་། ཁ་ཆེ་ཛྷ་ན་ཀ་



339
རྒྱུད་སྡེ་སྤྱི་རྣམ།
ར་དང་ལྷན་དུ་ནཱ་རོ་པ་ལ་སྒྲོན་གསལ་གསན་སྣང་ནའང་། བོད་དུ་སྒྲོན་གསལ་གྱི་བདཾ་
པ་མ་ཚུགས། རིམ་ལྔའི་གདམས་ངག་གི་དར་རྒྱས་ཆེ་བར་བྱུང་སྣང་ངོ༌། །རྗེ་་
པོ་ཆེ་འགོས་ཀྱིས་རྒྱ་གར་དུ་ལན་བཅུ་གཉིས་བྱོན། སྤྱིར་པཎྜི་ཏའི་བླ་མ་བདུན་ཅུ། མ་བན་
འགྲོ་མའི་བླ་མ་གཉིས་ཏེ་བདུན་བཅུ་རྩ་གཉིས་བསྟེན། ཁྱད་པར་དུ་འདུས་པ་འཕེལ།ཡ་
ལུགས་རྩད་གཅོད་པ་ལ། བྷཾ་ག་ལའི་མཁས་པ་མངོན་ཤེས་ཅན། ཟ་ཧོར་གྱི་མ7,|་
པ་བཙུན་མོ་ཅན། ཀོང་ཀ་ནའི་མཁས་པ་སྤྲིན་གྱི་ཤུགས་ཅན། ཁ་ཆེ་ཁྲི་བརྟན་གྱི་མཁས་
པ་ཙུནྡྲ་ཧ་རི། འཇམ་དཔལ་དབྱངས་ཀྱིས་བྱིན་གྱིས་བརླབས་པ་ཛྙཱ་ན་ཀ་ར། བལ་
མཐིལ་གྱི་ཙ་ཧ་དུ། བལ་པོ་རྫོང་གི་ནཱ་ག་ཀོ་ཊི། པཎྜི་ཏ་ས་ར་ཧ་པ། རྡོ་རྗེ་གདན་པ་
མཁས་པ་ནག་པོ་དམ་ཚིག་རྡོ་རྗེ། བྲི་ཀ་མ་ལ་ཤི་ལའི་མཁས་པ་དཱི་པཾ་ཀ་ར་ཤྲཱི་ཛྙཱ་
རྣམས་བསྟེན། ཕྱི་མ་གཉིས་ལ་བོད་དུའང་གསན་ནོ། །དེ་རྣམས་ལ་འདུས་པའི་དབང་
བཀའ་བཤད་བཀའ་རྣམས་རྫོགས་པར་གསན་དེའི་ནང་ནས་ཀྱང་བཙུན་མོ་ཅན། མངོན་
ཤེས་ཅན། ནག་པོ་དམ་ཚིག་རྡོ་རྗེ་གསུམ་ལ་མཆོག་གི་བླ་མར་མཛད་ཅིང་། གདམས་
ངག་ཀྱང་དེ་གསུམ་གྱི་ལུགས་ལ་གཙོ་བོར་མཛད་དོ། །བླ་མ་འདི་ལ་འདུས་པའི་འཕྲིན་
ལས་ཞུགས་པས་སྐུ་ཚེའི་སྟོད་སྨད་བར་གསུམ་གྱི་མཁས་པ་བཞི་བཞི་སྟེ་བཅུ་གཉིས་དེའི་
ནང་ནས་ཀྱང་གཞུང་བཤད་ལ་མཁས་པ་མང་ར་བ་སེང་གེ་རྒྱལ་མཚན། འབྲེལ་སྒྲིག་
ལ་མཁས་པ་མགར་ཆོས་ཀྱི་ཤེས་རབ། རྣམ་གྲངས་ལ་མཁས་པ་རྟོག་དགེ་སེར། སྟོང་
ཐུན་ལ་མཁས་པ་དབུས་པ་བཟི་དགའ་སྟེ་བཞི་བྱུང་ཞིང་། བཤད་རྒྱུན་ཡང་དེང་སང་
གི་བར་དུ་གནས་སོ། །མང་ར་ལ་རྡོག་ཡེ་ཤེས་སེང་གིས་གསན། དེ་ལ་རྡོག་མུ་ནེར་
༡༽ མན་ངག་ ཆད་དམ་བརྟག་གོ།



340
གསང་འདུས་བསྐྱེད་རྫོགས། །
གྲགས་པ་ཉི་མ་སེང་གེ དེ་ལ་གླན་ཚ་ཉི་མ་ལྕམ། དེ་ལ་རྡོག་ཨཱརྱ་དེ་ཝ་དང་། ཐུར་
ལྷ་བ་ཚུལ་ཁྲིམས་སྐྱབས་གཉིས། ཐུར་ལྷ་བ་ལ། ཐང་སྤེ་བ་འཕགས་པ་སྐྱབས། དེ་
ལ་གསེར་ལྡིངས་པ་གཞོན་ནུ་འོད། དེ་ལ་ཀུན་མཁྱེན་ཆོས་སྐུ་འོད་ཟེར། དེ་ལ་ཀུན་
མཁྱེན་འཕགས་འོད། དེ་ལ་ཐམས་ཅད་མཁྱེན་པ་བུ་སྟོན་རིན་ཆེན་གྲུབ། དེ་ལ་དཔལ་
ལྡན་བླ་མ་དམ་པ་བསོད་ནམས་རྒྱལ་མཚན། དེ་ལ་སྒྲ་བསྒྱུར་ནམ་མཁའ་བཟང་པོ།
དེ་ལ་མཉམ་མེད་རྗེ་བཙུན་རེད་མདའ་བ་ཆེན་པོའོ། །དེ་དང་བུ་སྟོན་ཞབས་ཀྱི་སློབ་
མ་ཁྱུང་པོ་ལྷས་པ་གཞོན་ནུ་བསོད་ནམས་དང་། གོང་གསུམ་བདེ་ཆེན་པ་ཆོས་ཀྱི་དཔལ་
བ་གསུམ་ལ་རྗེ་ཉིད་ཀྱིས་འདུས་པའི་དབང་བཀའ་བཤད་བཀའ་མན་ངག་དང་བཅས་
པ་རྫོགས་པར་མནོས། རྗེ་ཉིད་ལ་སྲས་ཀྱི་ཐུ་བོ་བསམ་གྱིས་མི་ཁྱབ་ཀྱང་། འདུས་པའི་
བཤད་པའི་བཀའ་བབས་སུ་གྱུར་པ་མཁས་གྲུབ་ཤེས་རབ་སེང་གེ །དེ་ལ་རྡོ་རྗེ་འཛིན་
པ་སྦྱིན་པ་དཔལ། དེ་ལ་རྒྱུད་པ་ཆོས་རྗེ་དྲུང་གྲགས་པ་དང་། རྗེ་བཙུན་ཀུན་དགའ་
དོན་གྲུབ་ཀྱིས་གསན། དེ་གཉིས་ལས་དངོས་སམ་བརྒྱུད་པའི་སྒོ་ནས་འཕེལ་ཏེ། གསང་
བ་འདུས་པའི་ཚིག་དོན་འཛིན་པའི་དགེ་འདུན་དཀོན་མཆོག་གིས་བོད་གངས་ཅན་གྱི་
ལྗོངས་འདི་གང་བར་བྱས་སོ། །ལྔ་པ་གདམས་པ་རིན་པོ་ཆེ་དངོས་ཀྱི་དོན་ལ་ལམ་གྱི་
ངོ་བོ་རིམ་པ་གཉིས་བོགས་འབྱིན་གྱི་སྤྱོད་པ་དང་བཅས་པ་ནི་ལོགས་སུ་འབྱུང་བས་
འདིར་སྣོད་རུང་དུ་བྱེད་པ་དབང་གི་རྣམ་གཞག་དང་། དབང་དུས་སུ་ཁས་བླངས་པའི་
དམ་ཚིག་དང་སྡོམ་པ་གཉིས་བཤད་པར་བྱའོ། །དེའི་དང་པོ་ལ་དྲུག །སྔགས་ཀྱི་འཇུག་
སྒོ་དབང་བསྐུར་གཙོ་བོར་བསྟན་པ། གང་གིས་དབང་བསྐུར་བ་རྡོ་རྗེ་སློབ་དཔོན་གྱི་
མཚན་ཉིད། གང་ལ་དབང་བསྐུར་བ་རྡོ་རྗེ་སློབ་མའི་མཚན་ཉིད། གང་དུ་དབང་བསྐུར་



-
：
-
:
-
-
341
རྒྱུད་སྡེ་སྤྱི་རྣམ།
བ་དཀྱིལ་འཁོར་གྱི་མཚན་ཉིད། དེར་ཇི་ཙམ་ཞིག་བསྐུར་བའི་དབང་གི་གྲངས་དང་
དམ་ཚིག །ཇི་ལྟར་དབང་བསྐུར་བའི་ཆོ་གའི་མཚན་ཉིད་དོ། །དང་པོ་ནི། ཐེག་པ་
ཆེན་པོ་གསང་སྔགས་ལ་འཇུག་པ་ལ། དེའི་འཇུག་སྒོ་དབང་བསྐུར་རྒྱུད་སྡེ་དང་མཐུན་
པར་མནོས་པ་གཅིག་དགོས་ཏེ། རྡོ་རྗེ་ཕྲེང་བ་ལས། དབང་བསྐུར་བ་ནི་གཙོ་བོ་སྟེ།།
དངོས་གྲུབ་ཐམས་ཅད་རྟག་ཏུ་གནས། །ང་ཡིས་ཇི་བཞིན་དོན་བཤད་པ། །དེ་ཕྱིར་
ཐོག་མར་ཡང་དག་ཉོན། །ཐོག་མར་སློབ་མ་གང་གི་ཚེ། །བློ་ལྡན་ཡང་དག་དབང་
བསྐུར་ན། །རྫོགས་པའི་རིམ་པའི་རྣལ་འབྱོར་གྱིས། །དེ་ཡི་ཚེ་ན་སྣོད་དུ་འགྱུར། །ཞེས་
པ་དང༌། ཕྱག་ཆེན་ཐིག་ལེ་ལས། དང་པོར་རེ་ཤིག་གང་ཚེ་སློབ། །ལན་གཅིག་
དབང་རྣམས་ཀྱི་ནི་བསྐུར། །དེ་ཚེ་གསང་ཆེན་བཤད་པ་ཡི། །ངེས་པར་སྣོད་དུ་གྱུར་
པའོ། །དབང་མེད་ན་ནི་དངོས་གྲུབ་མེད། །བྱེ་མ་བཙིར་ལ་མར་མེད་ལྟར། །གང་
ཞིག་རྒྱུད་ལུང་ང་རྒྱལ་གྱིས། །དབང་བསྐུར་མེད་པར་འཆད་བྱེད་པ། །སློབ་དཔོན་
སློབ་མ་ཤི་མ་ཐག །དངོས་གྲུབ་ཐོབ་ཀྱང་དམྱལ་བར་འགྲོ། །དེ་བས་འབད་པ་ཐམས་
ཅད་ཀྱིས། །བླ་མ་ལ་ནི་དབང་ནོད་ཞུ། །ཞེས་དང༌། ཡང་རྡོ་རྗེ་ཕྲེང་བ་ལས། ཇི་
ལྟར་སེངྒེའི་འོ་མ་ནི། །ས་ཡི་སྣོད་དུ་བཞག་མི་བྱ། །དེ་བཞིན་རྣལ་འབྱོར་ཆེན་པོའི་
རྒྱུད། །སྣོད་མིན་ལ་ནི་སྦྱིན་མི་བྱ། །སློབ་མ་སྐད་ཅིག་དེ་ལ་འཆི། །འདི་དང་ཕ་
རོལ་དུ་ནི་ཕུང་། །སྣོད་མིན་མན་ངག་རབ་བཤད་ན། །སློབ་དཔོན་དངོས་གྲུབ་ཉམས་
པར་འགྱུར། །ཞེས་དབང་གིས་སྣོད་རུང་དུ་མ་བྱས་པར་སྔགས་ཀྱི་གསང་བ་སྟོན་པ།
དཔོན་སློབ་གཉིས་ཀ་ལ་ཉེས་དམིགས་ཤིན་ཏུ་ཆེ་བར་གསུངས་སོ། །གཉིས་པ་ནི། བླ་
མ་ལྔ་བཅུ་པ་ལས། བརྟན་ཞིང་དུལ་ལ་བློ་གྲོས་ལྡན། །བཟོད་ལྡན་དྲང་ལ་གཡོ་སྒྱུ་



གསང་འདུས་བསྐྱེད་རྫོགས།
342
མེད། །སྔགས་དང་རྒྱུད་ཀྱི་སྦྱོར་བ་ཤེས། །སྙིང་བརྩེར་ལྡན་ཞིང་བསྟན་བཅོས་མཁས།།
དེ་ཉིད་བཅུ་ནི་ཡོངས་སུ་ཤེས། །དཀྱིལ་འཁོར་བྲི་བའི་ལས་ལ་མཁས། །སྔགས་བཤད་
པ་ཡི་སྦྱོར་བ་ཤེས། །རབ་ཏུ་དད་ཅིང་དབང་པོ་དུལ། །ཞེས་དང་། གུར་ལས། དཀྱིལ་
འཁོར་བྲི་མཁས་བཟླས་པ་ལྡན། །རྩ་བའི་ལྟུང་བ་རབ་འཇོམས་ཤིང་། །ཞེས་པ་རྣམས་
ཀྱིས་བསྟན་པའི་མཚན་ཉིད་དང་ལྡན་པའོ། །རྒྱུད་ལས་གསུངས་པའི་མཚན་ཉིད་དང་
ལྡན་པ་མ་རྙེད་ན་སློབ་དཔོན་གྱི་མཚན་ཉིད་དུ་གསུངས་པའི་ཡན་ལག་གི་གཙོ་བོ་རྣམས་
དང༌། རང་ལས་སྐྱོན་ཤས་ཆུང་ཞིང་ཡོན་ཏན་ལྷག་པ་གཅིག་རྡོ་རྗེ་སློབ་དཔོན་དུ་བསྟེན་
པར་བྱ་བ་ཡིན་ཏེ། དོན་དམ་སྙེ་མ་ལས། དུས་ཀྱི་དབང་གིས་བླ་མ་སྐྱོན་དང་ཡོན་
ཏན་འདྲེས། །རྣམ་པ་ཀུན་དུ་སྡིག་པ་མེད་པ་ཡོད་མ་ཡིན། །གང་ཞིག་ཡོན་ཏན་ལྷག་
པར་ཡང་ནི་ཤེས་བྱས་ནས། །བུ་རྣམས་ཀྱིས་ནི་དེ་ལ་བསྟེན་པར་འགྱུར་བའོ། །ཞེས་
གསུངས། གསུམ་པ་ནི། གང་ལ་དབང་བསྐུར་བའི་སློབ་མ་ནི་ལམ་ཐུན་མོང་བས་
རྒྱུད་སྦྱངས་པ་རྡོ་རྗེ་ཐེག་པ་ལ་ལྷག་པར་མོས་པ་སོགས་དགོས་པ་ཡིན་ཏེ། རྡོ་རྗེ་ཕྲེང་
བ་ལས། སློབ་མ་ཡོན་ཏན་གང་ལྡན་ན། །རྣལ་འབྱོར་རྒྱུད་ཀྱི་སྣོད་དུ་འགྱུར། །ཞེས་
དྲིས་པའི་ལན་དུ། དད་ཅིང་བླ་མ་ལ་ཡང་གུས། །རྟག་དུ་དགེ་བའི་ལམ་ལ་གནས།།
རྟོག་པ་ངན་པ་རྣམ་པར་སྤངས། །ལུང་ནི་མང་དུ་ཐོས་པ་དང་། །གསོད་པ་དང་ནི་
འཚེ་བ་སྤངས། །སེམས་ཅན་རྣམས་ནི་འདོན་པའི་བློས། །ཀུན་ཏུ་བརྩོན་དང་ཡང་
དག་ལྡན། །དེ་ལ་སོགས་པའི་ཡོན་ཏན་ལྡན། །དད་པ་ཆེན་པོའི་སློབ་མ་བཟང་། །ཞེས་
གསུངས། བཞི་པ་ནི། གང་དུ་དབང་བསྐུར་བའི་དཀྱིལ་འཁོར་དེ་ལ་བསྐྱེད་རིམ་བསྒོམ་
པའི་སྣོད་རུང་དུ་བྱེད་པའི་བུམ་དབང་གང་དུ་བསྐུར་བའི་དཀྱིལ་འཁོར། རྫོགས་རིམ་



343
-
བ
་
-
--
རྒྱུད་སྡེ་སྤྱི་རྣམ།
གྱི་སྣོད་རུང་དུ་བྱེད་པའི་དབང་གང་དུ་བསྐུར་བའི་དཀྱིལ་འཁོར་གཉིས་ཡོད། དང་
པོ་ལ་རས་བྲིས། རྡུལ་ཚོན། བསམ་གཏན། ནང་ལུས་ཀྱི་དཀྱིལ་འཁོར་དང་བཞི་
ཡོད། གཉིས་པ་ལ་བྷ་གའི་དཀྱིལ་འཁོར། ཀུན་རྫོབ་བྱང་ཆུབ་སེམས་ཀྱི་དཀྱིལ་འཁོར།
དོན་དམ་བྱང་ཆུབ་སེམས་ཀྱི་དཀྱིལ་འཁོར་ཏེ་སྤྱིར་དཀྱིལ་འཁོར་བདུན་ཡོད། དེའི་
ནང་ནས་བསམ་གཏན་གྱི་དཀྱིལ་འཁོར་ནི་ལེའུ་བཅུ་བདུན་པ་དང་དཀྱིལ་ཆོག་རྡོ་རྗེ་ཕྲེང་
བ་ལས་བཤད་པ་ལྟར། སློབ་དཔོན་ལྷའི་རྣལ་འབྱོར་ཤིན་ཏུ་བརྟན་པ་དང་། སློབ་མ་
དབང་པོ་ཤིན་ཏུ་རྣོ་ཞིང་རྡུལ་ཚོན་གྱིས་བྲི་བའི་ཡོ་བྱད་མ་རྙེད་པའི་དཔོན་སློབ་བྱེ་བྲག་
པ་ལ་དམིགས་བསལ་ཡིན་གྱི། སྤྱིའི་དབང་དུ་བྱས་པ་མིན་ནོ། །དེ་ཡང་ལས་དང་པོ་
པའི་ཐོག་མའི་སྣོད་རུང་གི་དབང་བཅོས་མའི་དཀྱིལ་འཁོར་དུ་ཐོབ་དགོས་པར་གསུངས་
པའི་བཅོས་མའི་དཀྱིལ་འཁོར་ནི་དྲིལ་བུ་པས་རས་བྲིས་དང་རྡུལ་ཚོན་གྱི་དཀྱིལ་འཁོར་
ལ་བཤད་ལ། རས་བྲིས་ཀྱི་དཀྱིལ་འཁོར་དུ་དབང་བསྐུར་བས་དབང་མཚན་ཉིད་པ་
བསྐུར་བའི་གོ་ཆོད་པ་ཡིན་ཏེ། རྒྱུད་མངོན་བརྗོད་བླ་མ་དང་གྲུབ་ཆེན་དྲིལ་བུ་པ། ངག་
དབང་གྲགས་པ། སྒྲ་གཅན་འཛིན་དཔལ་བཤེས་གཉེན། ཨ་བྱཱ་ཀ་ར་རྣམས་ཀྱིས་རས་
བྲིས་ཀྱི་དཀྱིལ་འཁོར་དུ་དབང་བསྐུར་བའི་ཆོ་ག་གསུངས་པའི་ཕྱིར། དེ་ལྟ་ནའང་ལས་
དང་པོ་པའི་ཐོག་མའི་སྣོད་རུང་གི་དབང་བསྐུར་བའི་དཀྱིལ་འཁོར་ནི་རྡུལ་ཚོན་མཆོག་
ཏུ་གྱུར་པ་ཡིན་ཏེ། སློབ་དཔོན་གྱི་མཚན་ཉིད་དུ། དཀྱིལ་འཁོར་བྲི་བའི་ལས་ལ་མཁས།།
ཞེས་གསུངས་ཤིང་། སློབ་མའི་ངོས་ནས་དཀྱིལ་འཁོར་ཀྱི་ཕྱོགས་སུ་ཟང་ཟིང་གཏོང་
བའི་སྒོ་མང་བས། དེའི་སྒོ་ནས་ཀྱང་སློབ་མའི་རྒྱུད་སྣོད་རུང་དུ་བྱེད་པ་ལ་ཁྱད་པར་
ཤིན་ཏུ་ཆེ་བའི་ཕྱིར་རོ། །རས་བྲིས་ལ་སོགས་པའི་ཕྱི་དཀྱིལ་དང་། ལུས་དཀྱིལ་གཉིས་



344
-
-
-- - -
-
གསང་འདུས་བསྐྱེད་རྫོགས།
ཀ་རང་གི་ངོ་བོ་བློས་བཅོས་པའི་དཀྱིལ་འཁོར་ཡིན་ཀྱང་། དེ་གཉིས་ལ་བློས་བཅོས་
མ་བཅོས་ཀྱི་དཀྱིལ་འཁོར་དུ་གསུངས་པ་ནི། དེ་གཉིས་ཀྱི་བསྒྲུབ་གཞི་གསར་དུ་བཅོས་
མ་བཅོས་ཀྱི་སྒོ་ནས་ཡིན་ཞིང་། སྔ་མ་ལས་ཕྱི་མ་མཆོག་ཏུ་གྱུར་པ་ཡིན་ཏེ། དྲིལ་
བུ་པས། བཅོས་མ་གཉིས་ཀྱི་ངོ་བོ་གང་། །དེ་ནི་གདུལ་བྱའི་དབང་ལས་ཡིན། །མཁས་
པའི་བསྒྲུབ་བྱ་དེ་མིན་ཏེ། །ཡང་དག་དོན་མཐོང་གྲོལ་ཕྱིར་རོ། །ཞེས་གསུངས། དེས་
ན་རས་བྲིས། རྡུལ་ཚོན། བསམ་གཏན། ལུས་ཀྱི་དཀྱིལ་འཁོར་རྣམས་སུ་དབང་
བསྐུར་བ་ནི་འདུས་པ་སོགས་རྒྱུད་གཞན་གྱི་དབང་དུ་བྱས་པ་ཡིན་ཞིང་། དུས་འཁོར་
བའི་དབང་རྫོགས་པ་ནི་རྡུལ་ཚོན་གྱི་དཀྱིལ་འཁོར་ཁོ་ནར་ངེས་པར་ཐོབ་དགོས་ཏེ། དབང་
མདོར་བསྟན་དུ། དབང་བདུན་པོ་ནི་འདི་ཡིན་ཏེ། །དཀྱིལ་འཁོར་བཞེངས་ལ་སྦྱིན་
པར་བྱ། །ཞེས་དང་། དེའི་འགྲེལ་པར་ནཱ་རོ་པས། དབང་བསྐུར་བ་བདུན་པོ་འདི་ནི་
རྡུལ་མཚོན་གྱི་དཀྱིལ་འཁོར་སྤངས་ནས། གཞན་རས་བྲིས་ལ་སོགས་པའི་དཀྱིལ་འཁོར་
ལ་བརྟེན་ནས་སྦྱིན་པར་མི་བྱའོ། །ཞེས་རས་བྲིས་ཀྱི་དཀྱིལ་འཁོར་ཏུ་དབང་བསྐུར་
བ་དངོས་སུ་བཀག་ཅིང་། དེས་བསམ་གཏན་གྱི་དཀྱིལ་འཁོར་དུ་དབང་བསྐུར་བ་ཁེགས་
པ་དང་། དུས་འཁོར་ལ་ལུས་ཀྱི་རྟེན་དང་བརྟེན་པའི་དཀྱིལ་འཁོར་མེད་པའི་ཕྱིར་རོ།།
ལྔ་པ་ནི། དཀྱིལ་འཁོར་དེ་རྣམས་སུ་ཇི་ཙམ་བསྐུར་བའི་དབང་གི་གྲངས་ལ་བུམ་དབང་
དགུ །གསང་དབང་། ཤེས་རབ་ཡེ་ཤེས་ཀྱི་དབང་། དབང་བཞི་པ་སྟེ་བཅུ་གཉིས་སུ་
ཡོད། བུམ་དབང་དགུ་ཡོད་དེ། ཀླུ་བྱང་གི་དཀྱིལ་ཆོག་ཉི་ཤུ་པ་ལས། མེ་ཏོག་ཆུ་
དང་རྫོགས་སངས་རྒྱས། །རྡོ་རྗེ་དྲིལ་བུ་མེ་ལོང་ཉིད། །མིང་དང་སློབ་དཔོན་རྗེས་སུ་
གནང་། །ཞེས་གསུངས་པ་ལྟར་རོ། །དབང་གི་གོ་རིམ་ནི་ཟུང་འཇུག་བསྒོམ་པའི་སྣོད་



345
རྒྱུད་སྡེ་སྤྱི་རྣམ།
རུང་དུ་བྱེད་པའི་དབང་བཞི་པ་ཐོབ་པའི་སྔོན་དུ། འོད་གསལ་བསྒོམ་པའི་སྣོད་རུང་
དུ་བྱེད་པའི་ཤེས་རབ་ཡེ་ཤེས་ཀྱི་དབང་ཐོབ་པ་འགྲོ་དགོས་ཏེ། ཟུང་འཇུག་གི་སྔོན་དུ་
རིམ་པ་བཞི་པའི་དོན་གྱི་འོད་གསལ་འགྲོ་དགོས་པའི་ཕྱིར། ཤེས་རབ་ཡེ་ཤེས་ཀྱི་དབང་
གི་སྔོན་དུ་དབེན་གསུམ་སྒྱུ་ལུས་དང་བཅས་པ་བསྒོམ་པའི་སྣོད་རུང་དུ་བྱེད་པའི་གསང་
དབང་བསྐུར་བ་འགྲོ་དགོས་ཏེ། རིམ་པ་བཞི་པའི་དོན་གྱི་འོད་གསལ་གྱི་སྔོན་དུ་དབེན་
གསུམ་སྒྱུ་ལུས་དང་བཅས་པ་འགྲོ་དགོས་པའི་ཕྱིར། གསང་དབང་གི་སྔོན་དུ་བསྐྱེད་
རིམ་ཕྲ་རགས་བསྒོམ་པའི་སྣོད་རུང་དུ་བྱེད་པའི་བུམ་དབང་བསྐུར་བ་འགྲོ་དགོས་ཏེ།
དབེན་གསུམ་སྒྱུ་ལུས་དང་བཅས་པའི་སྔོན་དུ་བསྐྱེད་རིམ་ཕྲ་རིགས་མཐར་ཕྱིན་པ་འགྲོ་
དགོས་པའི་ཕྱིར། བུམ་དབང་བསྐུར་བའི་སྔོན་དུ་དཀྱིལ་འཁོར་དུ་འཇུག་པ་འགྲོ་དགོས་
ཏེ༑ བུམ་དབང་ལ་སོགས་པའི་གསང་ཚིག་ཁྱད་པར་ཅན་སྒྲོགས་པ་ལ་སློབ་མ་དཀྱིལ་
འཁོར་དུ་བཅུག་ནས་ལྷ་རྣམས་དང་ཕྱི་ནང་གི་སྐལ་བ་མཉམ་པར་བྱས་པ་འགྲོ་དགོས་
པའི་ཕྱིར། དཀྱིལ་འཁོར་དུ་འཇུག་པ་དེའི་སྔོན་དུ་དཀྱིལ་འཁོར་སྒྲུབ་ཅིང་མཆོད་པ་
འགྲོ་དགོས་ཏེ། བསྒྲུབས་ཤིང་མཆོད་པའི་དཀྱིལ་འཁོར་དེར་སློབ་མ་འཇུག་པ་ཡིན་
པའི་ཕྱིར། དཀྱིལ་འཁོར་སྒྲུབ་ཅིང་མཆོད་པ་དེའི་སྔོན་དུ་དཀྱིལ་འཁོར་ཚོན་གྱིས་བྲིས་
པ་དེ་འགྲོ་དགོས་ཏེ། ཚོན་གྱིས་བྲིས་པའི་དཀྱིལ་འཁོར་དེ་གཞིར་བྱས་ནས། དེ་ལ་
དམ་ཚིག་པ་རྟེན་དང་བརྟེན་པ་བསྐྱེད། དེ་ལ་རྟེན་དང་བརྟེན་པའི་ཡེ་ཤེས་པ་སྤྱན་དྲངས་
ནས་བསྟིམ་དགོས་པའི་ཕྱིར། དཀྱིལ་འཁོར་ཚོན་གྱིས་བྲི་བ་དེའི་སྔོན་དུ་ཐིག་གདབ་
པ་དེ་འགྲོ་དགོས་ཏེ། ཐིག་མ་བཏབ་ན་ཚོན་སའི་གནས་ངེས་པ་ཅན་དུ་མི་རྟོགས་པའི་
ཕྱིར། ཐིག་འདེབས་པ་དེ་ལ་གཉིས་ཡོད་པའི་ནང་ནས། ས་ར་ཧ། ནག་པོ་སྤྱོད་པ།



346
གསང་འདུས་བསྐྱེད་རྫོགས། །
ཨ་བྱཱ་ཀ་ར། བི་བྷུ་ཏི་ཙནྡྲ་རྣམས་ཀྱིས་དང་པོར་ལས་ཐིག་བཏབ་ནས་ཕྱིས་ཡེ་ཐིག་འདེབས་
པར་གསུངས་པ་ལྟར་བྱ་དགོས་པ་ཡིན་ཏེ། ཡེ་ཐིག་ལས་ཐིག་བྱིན་གྱིས་རློབ་བྱེད་ཡིན་
པའི་ཕྱིར། དཔེར་ལྷ་ཡེ་ཤེས་པ་དམ་ཚིག་པ་བྱིན་གྱིས་རློབ་བྱེད་ཡིན་པས། དང་པོར་
ལྷ་དམ་ཚིག་པ་བསྐྱེད་ནས། དེ་ལ་ཡེ་ཤེས་པ་སྤྱན་དྲངས་ནས་གཞུག་པར་བྱེད་པ་བཞིན་
ནོ༑ ༑ལས་ཐིག་འདེབས་པའི་དུས་དེ་ལ་ཡང་། ཡེ་ཐིག་ནམ་མཁར་འདེབས་པ་མ་
གཏོགས། དེ་གཉིས་འདེབས་པའི་མཚན་ཉིད་མཚུངས་པ་ལ་དགོངས་ནས། རྡོ་རྗེ་མཁའ་
འགྲོ་དང་དཀྱིལ་ཆོག་མང་པོ་ལས་སྟ་གོན་གྱི་འོག་དངོས་གཞིའི་སྐབས་སུ་འདེབས་པར་
གསུངས་པ་དང༌། རྒྱུད་རྡོ་རྗེ་ཕྲེང་བ་ལས། སྟ་གོན་གྱི་སྔོན་དུ་འདེབས་པར་གསུངས་
པ་ལ་བརྟེན་ནས། ཀླུ་བྱང་གིས་སྟ་གོན་གྱི་གོང་ས་ཆོག་གི་འོག་དེ་མ་ཐག་ཏུ་འདེབས་
པར་གསུངས་པ་དང་ལུགས་གཉིས་ཡོད་པ་ལས་འདིར་ནི་ཕྱི་མ་ལྟར་བྱ་བ་ཡིན་ཏེ། ནག་
པོ་སྤྱོད་པ་དང་ལྭ་བ་པས་སྟ་གོན་གྱི་ལྷ་གང་དུ་འོང་བའི་གནས་དེར་དྲིའི་བྱུག་པ་བྱེད་
པར་གསུངས་པའི་ཕྱིར་དང་། མི་ཐུབ་ཟླ་བས་ཀྱང༌། དཀྱིལ་འཁོར་གང་དུ་ངེས་པ་
ཡིས། །དཀྱིལ་འཁོར་དེར་ནི་དྲི་ལྔ་འམ། །ཡང་ན་ཚོན་གྱིས་བྱུག་པར་བྱ། །ཞེས་
གསུངས་པ་ལྟར་དཀྱིལ་འཁོར་གང་དུ་འོང་བའི་གནས་དེར་དྲིའི་ཐིག་ལེ་དང་མེ་ཏོག་གི་
ཚོམ་བུ་འགོད་དགོས་ལ། དེ་ལ་ཐིག་མ་བཏབ་ན་ཚོན་སའི་གནས་ངེས་པ་ཅན་དུ་མི་
གཏོགས་པའི་ཕྱིར་རོ། །ཐིག་འདེབས་པའི་སྔོན་དུ་གཞི་དེར་སའི་ཆོ་ག་བྱས་པ་གཅིག་
དགོས་ཤིང་། དེ་ལ་ཡང་སའི་ཕྱོགས་དེར་དཀྱིལ་འཁོར་རུང་མི་རུང་གི་ས་བརྟག་པ་
དང་། དཀྱིལ་འཁོར་ཀྱི་གཞིར་རུང་བ་ན་ས་དེ་མངོན་མི་མངོན་གྱི་བདག་པོ་ལ་བསླངས་
༡༽ རྟོགས་ ཡིན་ནམ་བརྟག་གོ། ༢༽ སྔགས་རིམ་ཆེན་མོ་ ༢༡༣ ལས། དེ་ལ་ཐིག་མ་བཏབ་ན་གནས་ངོས་
མི་ཟིན་པའི་ཕྱིར་རོ།།



347
10
རྒྱུད་སྡེ་སྤྱི་རྣམ།
ནས་གནང་བ་ཐོབ་པ་གཅིག་དགོས་པས་ས་བསླང་བ་དང་། བསླངས་པའི་ས་དེ་ཡང་
སྦྱངས་ཤིང་དག་པ་གཅིག་དགོས་པས་རྫས་སྔགས་ཏིང་ངེ་འཛིན་གསུམ་གྱི་སྒོ་ནས་སྦྱང་
བ་དང་། སྦྱངས་པའི་ས་དེ་ཡང་དཀྱིལ་འཁོར་གྱི་གཞིར་བཟུང་བ་གཅིག་དགོས་པས།
ས་བཟུང་བ་དང་། བཟུང་བའི་ས་དེ་ཡང་བསྲུང་ཞིང་བྱིན་གྱིས་བརླབས་པ་གཅིག་དགོས་
པས་རང་ཉིད་ལྷའི་རྣལ་འབྱོར་བསྒོམ་པ་དང་། སྤྲོ་བ་བསྐྱེད་དེ་སྙན་གསན་དབབ་པ་
དང་། གསོལ་བ་བཏབ་སྟེ་དཀྱིལ་འཁོར་འདེགས་པ་དང་། ལངས་ཏེ་ང་རྒྱལ་བཟུང་
སྟེ་སྐོར་བ་བྱེད་པ་དང་། བཀའ་བསྒོ་སྟེ་སྟངས་སྟབས་བྱེད་པ་དང་། བཀའ་བསྒོ་མི་
ཉན་པའི་བགེགས་ལ་ཕུར་གདབ་བྱས་ནས་སྔར་ཡོད་ཀྱི་བགེགས་རྣམས་གཞོམ་པ་དང་།
རྭ་གུར་སོགས་བསྒོམ་པའི་སྒོ་ནས་བགེགས་གསར་དུ་འཇུག་པ་ལྡོག་པ་སྟེ། བགེགས་
ཉེ་བར་ཞི་བའི་ཆོ་ག་དགོས་སོ། །མདོར་ན་ས་བརྟག་པ། བསླང་བ། སྦྱང་བ། བཟུང་
བ་བསྲུང་ཞིང་བྱིན་གྱིས་བརླབས་པའི་སྒོ་ནས་ཆོ་ག་བྱས་པ་གཅིག་དགོས་པ་ཡིན་ནོ། །པཎྜི་
ཏ་ངག་དབང་གྲགས་པ་དང་། སྒྲ་གཅན་འཛིན་དཔལ་བཤེས་གཉེན་རྣམས་ཀྱིས་རས་
བྲིས་ཀྱི་དཀྱིལ་འཁོར་དུ་དབང་བསྐུར་བ་ལ་ས་བརྟག་བསླང་སྦྱང་གསུམ་མ་གསུངས་
ཤིང་། དོན་ལ་དཔྱད་པ་ནའང་དགོས་པར་མི་སྣང་ལ། འོན་ཀྱང་དཀྱིལ་འཁོར་གང་
དུ་བྱ་བའི་གཞི་དེར་ལྷའི་རྣལ་འབྱོར་རྫོགས་པར་སྒོམ་པ་ནས། གསར་དུ་འཇུག་པའི་
བགེགས་བཟློག་པའི་བར་གྱི་ས་བཟུང་བ་ནི་ཨ་བྷུས་བསམ་གཏན་གྱི་དཀྱིལ་འཁོར་དུ་དབང་
བསྐུར་བ་ལ་ཡང་དགོས་པར་གསུངས་ལ། རས་བྲིས་ཀྱི་དཀྱིལ་འཁོར་དུ་དབང་བསྐུར་
བ་དང་རང་བདག་འཇུག་ལེན་པ་ལ་དགོས་པར་རྗེའི་དཀྱིལ་ཆོག་ལས་གསུངས་སོ། །སྟ་



348
གསང་འདུས་བསྐྱེད་རྫོགས། །
གོན་ནི་དགོས་”གཞིའི་སྡེར་གཏོགས་ཀྱི། སྟ་གོན་དང་ལྷ་ལྷག་གནས་ནི་རབ་གནས་ཀྱི་
དོན་ཡིན་ནོ། །དེ་ཡང་ཀླུ་བྱང་གི་དཀྱིལ་ཆོག་ཉི་ཤུ་པ་དང་། མར་མེ་མཛད་བཟང་
པོའི་དཀྱིལ་ཆོག་བཞི་བརྒྱ་ལྔ་བཅུ་པ་ལས། ས་ལྷ་ལྷག་གནས། ལྷ་ལྷག་གནས། བུམ་
པ་ལྷག་གནས། སློབ་མ་ལྷག་གནས་དང་བཞི་གསུངས་ཤིང་། བཞི་ཀའང་སྟ་གོན་གྱི་
སྐབས་སུ་བྱེད་པར་གསུངས་སོ། །ས་ལྷ་ལྷག་གནས་ནི་ས་ཆོག་གི་སྐབས་ན་ཡོད་ཅིང་།
སྟ་གོན་གྱི་སྐབས་སུ་མེད་པ་ནག་པོ་སྤྱོད་པའི་དཀྱིལ་ཆོག་ལྟ་བུ་དང་། ས་ཆོག་གི་སྐབས་
སུ་མེད་ཅིང་སྟ་གོན་གྱི་སྐབས་སུ་ཡོད་པ་ཀླུ་བྱང་གི་དཀྱིལ་ཆོག་ཉི་ཤུ་པ་ལྟ་བུ་དང་། གཉིས་
ཀའི་སྐབས་སུ་ཡོད་པ་དཀྱིལ་ཆོག་རྡོ་རྗེ་ཕྲེང་བ་ལྟ་བུ་སྟེ། བཤད་སྲོལ་ཆེན་པོ་གསུམ་
ཡོད་དོ། །ལྷ་ལྷག་གནས་ནི་སྟ་གོན་གྱི་སྐབས་ནས་ངེས་པར་བྱེད་དགོས་ཤིང་། བུམ་
པ་ལྷག་གནས་ནི་དཀྱིལ་འཁོར་བྲིས་ཟིན་པའི་འོག་ཏུ་བྱེད་པར་གསུངས་པ་དང་། གྲུབ་
ཆེན་དཔལ་འཛིན་གྱིས་དཀྱིལ་འཁོར་བསྒྲུབས་ཟིན་པའི་འོག་དུ་བུམ་པ་ལྷག་གནས་དང་།
དེ་ནས་སློབ་མ་སྟ་གོན་བྱེད་པར་གསུངས་ཀྱང་། བུམ་པ་ལྷག་གནས་སྟ་གོན་གྱི་སྐབས་
ནས་བྱས་ན་དགོས་པ་ཆེ་ཞིང་། སློབ་མ་ལྷག་གནས་ཀྱང་སྟ་གོན་གྱི་སྐབས་ཉིད་དུ་བྱས་
ན་འཐད་པར་མངོན་ནོ། །དེ་ལ་སའི་ལྷ་མོ་སྟ་གོན་བྱས་པའི་དགོས་པ་ནི་གཞི་དེར་དཀྱིལ་
འཁོར་བྱེད་པའི་གནང་བ་གསོལ་བའི་ཆེད་ཡིན། ལྷ་ལྷག་གནས་བྱས་པའི་དགོས་པ་
ནི་མ་འོངས་པ་ན་རྡུལ་ཚོན་གྱི་དཀྱིལ་འཁོར་དེ་ལ་བྱིན་གྱིས་བརླབ་པའི་དོན་དུ་འབྱོན་
པར་སྙན་གསན་དབབ་པའི་ཕྱིར་ཡིན། བུམ་པ་སྟ་གོན་ལ་གཉིས་ལས། ལས་བུམ་སྟ་
གོན་བྱས་པའི་དགོས་པ་ནི། སློབ་མ་དང་། དཀྱིལ་འཁོར་དང་། མཆོད་རྫས་རྣམས་
༡༽ དགོས་ ཞེས་པ་དག་གམ་བརྟག་གོ།



349
བའ་ས་ར་
349
རྒྱུ ད་སྡེ་སྤྱི་རྣམ།
ལ་བགེགས་བསང་བའི་ཕྱིར་དུ་ཡིན་ནོ། །རྣམ་རྒྱལ་པུམ་པ་སྟ་གོན་བྱས་པའི་དགོས་
པ་ནི། སློབ་མ་ལ་དབང་བསྐུར་བའི་ཕྱིར་དུ་ཡིན་ལ། སློབ་མ་སྟ་གོན་བྱས་པའི་དགོས་
པ་ནི་དཀྱིལ་འཁོར་དུ་འཇུག་པའི་སྔོན་དུ་རྒྱུད་དག་པ་ཞིག་དགོས་པས། དེའི་ཕྱིར་དུ་
ཡིན་ནོ། །ས་བསླང་བ་སྦྱང་བ་ཐིག་ཚོན་བྱིན་གྱིས་རློབ་ཅིང་དགྱེ་བ་མ་གཏོགས་པའི་
ས་ཆོག་དང་། སྟ་གོན་གྱི་ཆོ་ག་གཞན་རྣམས་ནི་རས་བྲིས་ཀྱི་དཀྱིལ་འཁོར་དུ་རང་བདག་
འཇུག་ལེན་པ་དང་། གཞན་ལ་དབང་བསྐུར་བ་ལ་དགོས་པ་ཡིན་ནོ། །དཀྱིལ་འཁོར་
སྒྲུབ་པའི་དུས་སུ་ཀླུ་བྱང་གི་དཀྱིལ་ཆོག་ཉི་ཤུ་པ་དང་། དཀྱིལ་ཆོག་རྡོ་རྗེ་ཕྲེང་བ་དང་།
གྲུབ་ཆེན་དཔལ་འཛིན་གྱི་དགྲ་ནག་གི་དཀྱིལ་ཆོག་རྣམས་སུ་བདག་མདུན་ཐ་མི་དད་
དུ་བྱེད་པ་དང་། གྲུབ་ཆེན་ས་ར་ཧ་པ་དང་དྷ་རི་ཀ་པ་གཉིས་ཀྱི་ལུགས་ལ་བདག་མདུན་
ཐ་དད་དུ་བསྒོམ་པ་སྟེ་ལུགས་གཉིས་ཡོད། ཀླུ་བྱང་གི་དཀྱིལ་ཆོག་ཉི་ཤུ་པ་ལས་ནི་དང་
པོ་སྦྱོར་བའི་སྐབས་སུ་རྡོ་རྗེ་གསུམ་གྱི་དམ་ཚིག་པ་དང་ཡེ་ཤེས་པ་བསྲེ་བ་དང་། དཀྱིལ་
འཁོར་རྒྱལ་མཆོག་གི་ལྷ་དམ་ཚིག་པ་དང་ཡེ་ཤེས་པ་བསྲེ་བ་དང་། སྔར་བསྒོམས་པའི་
དཀྱིལ་འཁོར་ནམ་མཁར་བཏེག་པ་དང་། སྟ་གོན་གྱི་དཀྱིལ་འཁོར་བསྲེ་བ་དང་། མདུན་
བསྐྱེད་ཀྱི་བསྲེ་བ་དང་པོ་དང་གཉིས་པ་སྟེ། དེ་ཡང་རྡུལ་ཚོན་གྱི་དམ་ཚིག་པ་ལ་ཡེ་
ཤེས་པ་འཇུག་པ་དང་པོ་ནི། རང་དང་དམ་ཚིག་པའི་ལྷ་གཞན་རྣམས་ཀྱི་ཐུགས་ཁའི་
འོད་ཟེར་ལྕགས་ཀྱུ་ལྟ་བུ་གཅིག་ཏུ་གྱུར་པས་ཡེ་ཤེས་པ་སེམས་དཔའ་གསུམ་བརྩེགས་
ཅན་རྣམས་ཀྱི་ཐུགས་ཁར་བཏབ་པས་སྐུལ་བའི་འོག་ཏུ། རང་གི་ཐུགས་ཁའི་ཧཱུཾ་ལས་
འོད་ཟེར་འཕྲོས་པས་གནོད་མཛེས་བཀུག་སྟེ། མདུན་དུ་བཀའ་ནོད་པ་ལ་རྒྱལ་བ་རྣམས་
སློབ་མ་ལ་དབང་བསྐུར་བའི་ཕྱིར་དུ་འབྱོན་པར་བསྐུལ་ཅིག་ཅེས་བཀའ་བསྒོས་པ་ལས་



350
གསང་འདུས་བསྐྱེད་རྫོགས། །
གནོད་མཛེས་ཀྱི་ཕྱག་མཚན་རྡོ་རྗེ་དེ་རྡོ་རྗེ་ལྕགས་ཀྱུར་གྱུར་ནས་ཡེ་ཤེས་པ་སེམས་དཔའ་
གསུམ་བརྩེགས་ཅན་རྣམས་ཀྱི་ཐུགས་ཁར་བཏབ་ནས་དམ་ཚིག་པ་རྣམས་ལ་གཞུག་པར་
བྱ་བ་ཡིན། དེ་ནི་རྩ་རྒྱུད་ལེའུ་བཅུ་དྲུག་པ་ལས། རྡོ་རྗེ་གསང་ཆེན་རྨད་པོ་ཆེ། །ཁྲོ་
བོའི་རྒྱལ་པོ་བཀུག་ནས་ནི། །བསྟིམ་ན་དེ་ལ་མཆོད་པར་བྱ། །ཞེས་པའི་འགྲེལ་པར།
སངས་རྒྱས་ཐམས་ཅད་ཅེས་བྱ་བ་རྫོགས་པར་གྱུར་པ་འདུས་ནས། ནམ་མཁར་དཀྱིལ་
འཁོར་ལ་འཁོད་པ་རྣམས་བཀུག་སྟེ། གནས་ཇི་ལྟ་བ་བཞིན་དུ་བཞུགས་པ་ལ་བསྟིམ་
པར་བྱས་ཏེ་མཆོད་པར་བྱའོ་ཞེས་པའི་རྩ་འགྲེལ་རྣམས་ཀྱིས་བསྟན་ཏོ། །ཡེ་ཤེས་པ་
གཞུག་པ་གཉིས་པ་ནི། རང་གི་ཐུགས་ཁའི་ཧཱུཾ་སྔོན་པོའི་འོད་ཟེར་ལྕགས་ཀྱུའི་རྣམ་པ་
ཅན་གྱིས་འོག་མིན་གྱི་རྒྱལ་བ་རྣམས་མདུན་གྱི་ནམ་མཁར་བཞུགས་པ་ལ་འདོད་ཡོན་
ལྔ་འབུལ། མ་ལུས་འགྲོ་བའི་རང་བཞིན་མངོན་དུ་མཛད། །ཅེས་སོགས་ཀྱིས་ལྷ་དམ་
ཚིག་པ་སོ་སོའི་སྟེང་གི་ཐད་དུ་སྤྱན་དྲངས་ནས་དམ་ཚིག་པ་སོ་སོ་ལ་གཞུག་པར་བྱ་བ་
ཡིན་ཏེ། ལེའུ་བཅུ་དྲུག་པ་ལས། སངས་རྒྱས་ཀུན་གྱིས་ནམ་མཁའི་ཁམས། །ཡོངས་
སུ་གང་བར་བསྒོམ་བྱ་སྟེ། །རྡོ་རྗེའི་རིགས་སོགས་གང་ཡིན་པ། །སིལ་སྙན་དྲི་ཡི་སྤྲིན་
རྣམས་བསྒོམ། །ཞེས་གསུངས་ཤིང་དེའི་འགྲེལ་པར་ཡང་། བདག་ཉིད་ཀྱིས་རྡུལ་
ཚོན་གྱི་དཀྱིལ་འཁོར་བྲིས་ནས་བསྒོམ་པར་བྱ་སྟེ་ཞེས་གསུངས་པའི་ཕྱིར། གོང་དུ་དྲངས་
པའི་ལྔའི་སྟེང་དུ་སྟ་གོན་གྱི་དཀྱིལ་འཁོར་དང་མདུན་བསྐྱེད་ཀྱི་དཀྱིལ་འཁོར་བསྲེ་བ་
སྟེ་དྲུག་བསྲེས། དེ་ནི་གང་དུ་དབང་བསྐུར་བའི་རས་བྲིས་དང་རྡུལ་ཚོན་གྱི་དཀྱིལ་འཁོར་
གཉིས་ཀ་ལ་དགོས་སོ། །གྲུབ་ཆེན་ད་རི་ཀ་པའི་ལུགས་ཀྱིས། གསང་སྟེ་དམ་ཚིག་པ་
རྣམས་དང་། །ནམ་མཁར་གནས་པའི་དཀྱིལ་འཁོར་ལ། །ཡེ་ཤེས་པ་རྣམས་བཀུག་



351
རྒྱུད་སྡེ་སྤྱི་རྣམ།
བྱས་ཏེ། །དཀྱིལ་འཁོར་དྲུག་པོ་གཅིག་ཏུ་བྱ། །ཞེས་ས་ཆོག་གི་སྐབས་སུ་དམ་ཚིག་
པ་དང་ཡེ་ཤེས་པ་གཉིས་དང་། སྟ་གོན་གྱི་སྐབས་སུ་དམ་ཚིག་པ་དང་ཡེ་ཤེས་པ་གཉིས་
དང༌། རྡུལ་ཚོན་གྱི་དམ་ཚིག་པ་དང་ཡོ་ཤེས་པ་སྤྱན་འདྲེན་གཉིས་ཏེ་དྲུག་བསྲེས་སོ།།
ཕྲེང་བར་གཞན་འདྲ་བ་ལ་རྡུལ་ཚོན་གྱི་དམ་ཚིག་པ་ལ་ནམ་མཁར་བཏེག་པའི་སྟ་གོན་
གྱི་དཀྱིལ་འཁོར་གཞུག་པ་མ་གཏོགས། ཡེ་ཤེས་པ་གསར་དུ་སྤྱན་དྲངས་པ་མ་བཤད་
པས་ལྔ་བསྲེས་ཀྱི་ལུགས་སོ། །གྲུབ་ཆེན་ས་ར་ཧ་པ་ནི་སྟ་གོན་གྱི་དཀྱིལ་འཁོར་དམ་
ཚིག་པ་དང་ཡེ་ཤེས་པ་གཉིས་དང་། རྡུལ་ཚོན་གྱི་དམ་ཚིག་པ་ལ་ཡེ་ཤེས་པ་གསར་
དུ་སྤྱན་དྲངས་ནས་བསྟིམ་པར་བྱས་པས་དཀྱིལ་འཁོར་བཞི་བསྲེས་སུ་བཞེད། ལ་ལི་
ཏ་བཛྲ་གྱི་ལུགས་ཀྱིས་སྟ་གོན་གྱི་དམ་ཚིག་པ་དང་ཡེ་ཤེས་པ་གཉིས། རྡུལ་ཚོན་གྱི་
དམ་ཚིག་པ་ལ་གཞུག་པ་སྟེ་གསུམ་བསྲེས་སུ་བཞེད། ལྭ་བའི་ན་བཟའ་ཅན་དང་གྲུབ་
ཆེན་དཔལ་འཛིན་གྱིས་རྡུལ་ཚོན་གྱི་དམ་ཚིག་པ་ལ་ཡེ་ཤེས་པ་གཞུག་པ་སྟེ་གཉིས་བསྲེས་
སུ་བཞེད། ཉིན་མོ་འབྱུང་གནས་ཀྱི་ལུགས་ལ་ནི་གང་དང་ཡང་མི་བསྲེ་བའི་དཀྱིལ་
འཁོར་གཅིག་བཤད་དོ། །འདུས་པ་འཕགས་ལུགས་པ་རྣམས་ཀྱིས་གང་དུ་དབང་བསྐུར་
བའི་རྡུལ་ཚོན་གྱི་དཀྱིལ་འཁོར་བསྒྲུབ་པ་ནི། ལེའུ་བཅུ་དྲུག་པའི་སྐུ་དཀྱིལ་གྱི་སྐབས་
སུ༑ དབུས་སུ་རྣམ་པར་སྣང་མཛད་གནས། །མི་བསྐྱོད་པ་ལ་སོགས་པའང་བྲི། །ཞེས་
དང་། གསུང་དཀྱིལ་གྱི་སྐབས་སུ། མདོར་ན་ཕྱག་བྱ་ཐམས་ཅད་ནི། །ཆོ་ག་བཞིན་
དུ་བྲི་བར་བྱ། །ཞེས་པས་བསྟན་ལ། སྐུ་དཀྱིལ་དང་གསུང་དཀྱིལ་གྱི་གཞུང་འདི་གཉིས་
ཀྱིས་དཀྱིལ་འཁོར་བསྒྲུབ་པ་བསྟན་དགོས་ཏེ། ལེའུ་བཅུ་དྲུག་པའི་མཚམས་སྦྱར་དུ་
དཀྱིལ་འཁོར་སྒྲུབ་པའི་ཐབས་བསྟན་པར་བྱ་བའི་ཕྱིར། ཞེས་ལེའུ་འདིས་དཀྱིལ་འཁོར་



352
གསང་འདུས་བསྐྱེད་རྫོགས།
བསྒྲུབ་པ་བསྟན་པར་གསུངས་ལ། གཞུང་འདི་གཉིས་ཀྱིས་མ་བསྟན་ན། ལེའུ་བཅུ་
དྲུག་པར་དཀྱིལ་འཁོར་སྒྲུབ་པ་སྟོན་པའི་གཞུང་གཞན་མེད་པའི་ཕྱིར། ཡུམ་གྱི་པདྨར་
དཀྱིལ་འཁོར་རྒྱལ་མཆོག་སྟོན་པའི་གཞུང་ཡང་ལེའུ་བཅུ་དྲུག་པའི་སྐུ་དཀྱིལ་གྱི་སྐབས་
སུ༑ རྡོ་རྗེ་གསང་བར་རབ་བསྒོམ་ནས། །མཆོད་པ་སྔགས་ཤེས་པ་ཡིས་བྱ། །ཞེས་
དང༌། གསུང་དཀྱིལ་གྱི་སྐབས་སུ། ཡོངས་སུ་གསལ་བར་ཆོ་ག་བཞིན། །དཀྱིལ་
འཁོར་དམ་པ་བྱས་ནས་ནི། །དེ་ནས་གསང་བའི་མཆོད་པ་བྱ། །ཞེས་དང་། ལེའུ་
བཞི་པ་ལས། བུད་མེད་རབ་ཏུ་མདངས་བཟང་བ། །ཞེས་སོགས་གསུངས་པ་རྣམས་
ཀྱིས་བསྟན། བུད་མེད་ཞེས་སོགས་ཀྱི་གཞུང་འདི་དཀྱིལ་འཁོར་སྒྲུབ་པའི་སྐབས་དང་
སྦྱར་བ་ནི་ཀླུ་བྱང་གི་བཞེད་པ་དང་། མཆོད་པའི་སྐབས་དང་སྦྱར་བ་ནི་སྒྲོན་གསལ་
གྱི་དགོངས་པའོ། །རས་བྲིས་ཀྱི་དཀྱིལ་འཁོར་སྒྲུབ་པ་ཡང་བསང་སྦྱངས་རང་རང་
གི་མངོན་རྟོགས་བསྒོམས་ནས་བསྒྲུབ་པར་བྱ་བ་ཡིན་ལ། དེ་ལྟ་ནའང་ཨ་བྱཱ་ཀ་ར་དང་།
ངག་དབང་གྲགས་པ། སྒྲ་གཅན་འཛིན་དཔལ་བཤེས་གཉེན་གྱིས་རས་བྲིས་ཀྱི་དཀྱིལ་
ཆོག་གི་གཞུང་དུ། དཀྱིལ་འཁོར་མཆོད་པ་མ་གཏོགས་བསྒྲུབ་པ་མ་བཤད་པ་ནི་རྡུལ་
མཚོན་གྱི་དཀྱིལ་འཁོར་ལ་བྱེད་པ་ཇི་ལྟ་བ་བཞིན་དུ། རས་བྲིས་ཀྱི་དཀྱིལ་འཁོར་ལ་
ཡང་བྱེད་པ་གོ་ནུས་པ་ལ་དགོངས་པའོ། །ཁ་ཅིག་རས་བྲིས་ཀྱི་དཀྱིལ་འཁོར་སྒྲུབ་པའི་
ཚེ༑ རས་བྲིས་ཀྱི་ལྷ་ཡེ་ཤེས་པ་ནམ་མཁའ་ལ་བཏེག་ནས་དམ་ཚིག་པ་བསྐྱེད། ཕྱིས་
ནམ་མཁར་བཏེག་པའི་ལྷ་རས་བྲིས་ཀྱི་དམ་ཚིག་པ་ལ་གཞུག་པ་ཡིན་ཟེར་བ་ཤིན་དུ་མི་
རིགས་ཏེ། དེ་ལྟ་ན་རས་བྲིས་ཀྱི་དཀྱིལ་འཁོར་ལ་རབ་གནས་བྱེད་པའི་ཚེ། ལྷ་ཡེ་ཤེས་
པ་བརྟན་བཞུགས་བྱེད་པ་དང་འགལ་བའི་ཕྱིར་དང་། རས་བྲིས་ཀྱི་ལྷ་ཡེ་ཤེས་པ་མ་



353
རྒྱུད་སྡེ་སྤྱི་རྣམ།
ཕྱུང་བར་དམ་ཚིག་པ་བསྐྱེད་པ་ལ་གནོད་པ་གཞན་ཅི་ཡང་མེད་པའི་ཕྱིར་དང་། དེ་
ལྟ་མ་ཡིན་ན་རྡུལ་ཚོན་ལ་རྡུལ་ཚོན་བྱིན་གྱིས་རློབ་སྟེ། དཀྱིལ་འཁོར་བྲིས་ནས་སྒྲུབ་
པའི་སྐབས་སུ་རྡུལ་ཚོན་གྱི་ལྷ་ཡེ་ཤེས་པ་ཕྱུང་ནས། དམ་ཚིག་པ་རྟེན་དང་བརྟེན་པ་
བསྐྱེད་དགོས་པར་འགྱུར་བའི་ཕྱིར་དང་། སྐུ་གཟུགས་དང་སློབ་མ་ལ་དབང་བསྐུར་
བ་ན། མི་བསྐྱོད་པ་ཆུ་དབང་གི་རྗེས་སུ་རིན་འབྱུང་ཅོད་པཎ་གྱི་དབང་བསྐུར་བའི་ཚེ།
མི་བསྐྱོད་པ་ཕྱུང་ནས་རིན་འབྱུང་དམ་ཚིག་པ་བསྐྱེད་དགོས་པར་འགྱུར་བ་སོགས་ཀྱི་
སྐྱོན་ཡོད་པའི་ཕྱིར། བསམ་གཏན་གྱི་དཀྱིལ་འཁོར་བསྒྲུབ་པ་ནི་བདག་བསྐྱེད་བསྒོམ་
པ་བཞིན་ནོ། །ལུས་དཀྱིལ་སྒྲུབ་པའི་སྒྲུབ་གཞི་ནི། དྲིལ་བུ་པས། འགྲོ་བ་འདི་དག་
རང་བཞིན་གྱིས། །གྲུབ་པའི་དཀྱིལ་འཁོར་གཉིས་མེད་པའོ། །ཞེས་གསུངས་པས།
སྒྲུབ་པ་པོའི་ལུས་ཡིན་ལ། དེའི་ནང་ནས་ཀྱང་རྡོ་རྗེ་སློབ་དཔོན་གྱི་ལུས་སྒྲུབ་གཞིར་
བྱས་ཏེ། དེ་ལས་ལུས་དཀྱིལ་གྱི་ལྷ་རྣམས་སྒྲུབ་ པའི་དཀྱིལ་འཁོར་དུ་སློབ་མ་བཅུག་
སྟེ་དབང་བསྐུར་བར་བྱེད་པ་དང་། བདག་ཉིད་གཙོ་བོ་ལས་ཕྱེ་བའི་ལྷར་བསྒོམས་ནས་
དཀྱིལ་འཁོར་དེར་འཇུག་པ་ཡིན་ནོ། །དོན་དེ་ནི་དྲིལ་བུ་ཞབས་ཀྱིས། དང་པོར་རེ་
ཞིག་འཁོར་ལོ་གསུམ། །རྡོ་རྗེ་སློབ་དཔོན་བདག་རང་ཉིད། །དེ་ནས་སློབ་མ་བདག་
འདྲར་བསམ། །ཞེས་པས་བསྟན་ཏོ། །དེ་ལྟར་བསྒྲུབས་པའི་དཀྱིལ་འཁོར་མཆོད་པ་
ལ་བུམ་དབང་དང་འབྲེལ་བའི་མཆོད་པ། གསང་དབང་དང་འབྲེལ་བའི་མཆོད་པ།
ཤེས་རབ་ཡེ་ཤེས་ཀྱི་དབང་དང་འབྲེལ་བའི་མཆོད་པ། དབང་བཞི་པ་དང་འབྲེལ་བའི་
མཆོད་པ་དང་བཞི་ཡོད། དང་པོ་ནི། ཆུ་བཞི་དང་ཉེར་སྤྱོད་ལྔ་འདོད་ཡོན་ལྔ། རྒྱལ་
༡༽ སྔགས་རིམ་ཆེན་མོ་ ༣༠༤ ལས། བསྒྲུབས་



སང་འདུས་བསྐྱེད་རྫོགས། 354
སྣ་བདུན་ལ་སོགས་པ་ཡིན། གཉིས་པ་ནི། ནང་མཆོད་བདུད་རྩི་ལྟར་བྱིན་གྱིས་
-རླབས་ནས་འབུལ་བ་དེ་ཡིན། གསུམ་པ་ནི། ནང་གི་ཉེར་སྤྱོད་འདོད་ཡོན་ལྔ། ཕྱག་
)་དང་སྙོམས་པར་ཞུགས་པ་ལས་བྱུང་བའི་བདེ་ཆེན་གྱིས་མཆོད་པ་དེ་ཡིན། བཞི་
ནི་ཕྱག་རྒྱ་དང་སྙོམས་པར་ཞུགས་པ་ལས་བྱུང་བའི་ཡུལ་ཅན་བདེ་བ་ཆེན་པོས་ཡུལ་
ང་ཉིད་ངེས་པའི་བདེ་སྟོང་དབྱེར་མེད་ཀྱི་མཆོད་པ་དེ་ཡིན་ནོ། །བསྒྲུབས་ཤིང་མཆོད་
2:འི་དཀྱིལ་འཁོར་དེར་འཇུག་པའི་ཆོ་ག་ལ་ཆས་སུ་འཇུག་པ། བྱིན་གྱིས་རློབ་པ། དྲི་
དྲིས་ལན། ཐུན་མོང་དང་ཐུན་མོང་མ་ཡིན་པའི་སྡོམ་པ་བཟུང་བ། རྣལ་འབྱོར་
སེམས་བསྐྱེད་པ། གསང་བར་གདམས་པ། ཡ་མན་ཏ་ཀྲི་སོགས་ཀྱིས་ནང་དུ་འཇུག་
འི་ཆོ་ག །མེ་ཏོག་ཕུལ་ཏེ་བསྐོར་བ་བྱས་ནས་ཕྱག་བྱ་བ། དམ་ལ་གཞག་པ། ཡེ་
ས་པ་དབབ་པ། བར་སྣང་གི་ཁ་དོག་དྲི་བ། བདེན་སྟོབས་བརྗོད་པ་དང་། སློབ་མ་
མ་སྣང་དུ་བསྐྱེད་ནས་ལུས་ལ་ལྷ་བཀོད་དེ་དཀྱིལ་འཁོར་ཏུ་བཅུག་པ་གཉིས་འདི་དཔྱད་
གོས་དང་། མེ་ཏོག་ཕྲེང་བའི་དབང་དང་། མིག་དར་བསལ་བ་དང་། ཕྱི་ནང་གི་
ཀྱིལ་འཁོར་སྟོན་པ་སྟེ་བཅུ་བདུན་ཡོད། དེ་རྣམས་ཀྱི་ནང་ནས་སྡོམ་པ་བཟུང་བ་དང་།
ལ་འབྱོར་དུ་སེམས་བསྐྱེད་པ་དང་། དཀྱིལ་འཁོར་དུ་གཞུག་པ་གཉིས་དང་། མེ་
པ་ཕྲེང་བའི་དབང་རྣམས་ནི་འཇུག་པའི་གཙོ་བོ་ཡིན་ལ། གཞན་རྣམས་ནི་ཡན་ལག་
ན། དེ་ཡང་ཆས་སུ་འཇུག་པ་ནས་གསང་བར་གདམས་པའི་བར་རྣམས་ནི་འཇུག་
འི་སྔོན་འགྲོ་དང་། དེ་མན་ནི་དངོས་གཞི་ཡིན་ནོ། །དྲུག་པ་ཇི་ལྟར་དབང་བསྐུར་
འི་ཆོ་གའི་མཚན་ཉིད་ནི། དེ་ལྟར་གོང་དུ་བཤད་པ་ལྟར་གྱི་དཀྱིལ་འཁོར་དུ་འཇུག་
འ་བྱ་བ་བྱས་ནས་དབང་བསྐུར་བ་ལ་བཞི། བུམ་དབང་། གསང་དབང་། ཤེས་



355
རྒྱུད་དེ་ -|:ཀ
རབ་ཡེ་ཤེས་ཀྱི་དབང་། དབང་བཞི་པའོ། །དང་པོ་ལ། ཐུན་མོང་བ་རྡོ་རྗེ་སློང་། །
དབང་དང་། ཐུན་མོང་མ་ཡིན་པ་རྡོ་རྗེ་སློབ་དཔོན་གྱི་དབང་ངོ༌། །དང་པོ་ལ་ལྔ། །
ཅོད་པཎ། རྡོ་རྗེ། དྲིལ་བུ། མིང་མིག་ཐུར་མེ་ལོང་གི་དབང་ངོ་། །ཐུན་མོང་བ་ལ་
བརྗོད་པ་ནི། རྒྱུད་སྡེ་བཞི་ཀའི་ཐུན་མོང་བ་དང་། རིགས་ལྔའི་སྡོམ་བཟུང་བྱེད་
དང་མི་བྱེད་པ་གཉིས་ཀའི་དབང་ཡིན་པས་དེ་སྐད་ཅེས་བྱའོ། །ཐུན་མོང་མ་ཡི་
ཞེས་བརྗོད་པ་ནི། རྒྱུད་སྡེ་འོག་མ་གཉིས་ལ་མེད་ཅིང༌། གོང་མ་གཉིས་ཀྱིའང་རི། :
ལྔའི་སྡོམ་བཟུང་བྱེད་པ་ཁོ་ན་ལ་བསྐུར་བའི་དབང་ཡིན་པས་དེ་སྐད་ཅེས་བྱའོ། །༌་
མས་བླ་མ་ལ་དབང་གི་དོན་དུ་གསོལ་བ་འདེབས་པ་དང༌། བླ་མས་ཀྱང་དཀྱིལ་འ:
གྱི་ལྷ་ལ་གསོལ་བ་བཏབ་པའི་སྒོ་ནས་དབང་བསྐུར་དགོས་པས། དབང་བསྐུར་
བྱེད་པ་པོ་དེ་ལ་བླ་མ་དང་དཀྱིལ་འཁོར་གྱི་ལྷ་གཉིས་སུ་ཡོད། བླ་མས་རྡུལ་ཚོན་
དཀྱིལ་འཁོར་ལས་བསྒྲུབས་པའི་ལྷ་རྣམས་སློབ་མ་ལ་དབང་བསྐུར་བའི་བྱ་བ་རྣམས་
མ་ཟིན་གྱི་བར་དུ་འཇོག་པས། དབང་རེ་རེའི་མཐར་སློབ་མ་ལ་བསྟིམ་པ་སོགས་་་་
བྱེད་ཀྱི། གསར་དུ་སྤྱན་དྲངས་པའི་དབང་ལྷ་རྣམས་གྲུབ་ཆེན་རྣམས་ཀྱིས་བཤ་
ལྟར་དབང་རེ་རེའི་མཐར་སློབ་མ་ལ་བསྟིམ་པར་བྱེད་པ་ཡིན་ནོ། །དེ་ལ་ཆུ་དབང་
ངོ་བོ་ནི་བུམ་པ་མགོ་ཐོག་ཏུ་བཞག་ནས་བུམ་ཆུ་སྟོར་བ་དང་། འཐུང་དུ་བཅུག་པ་
ལ་མི་འཇོག་གི །སློབ་མ་མི་བསྐྱོད་པར་བསྐྱེད་པ་ལ་དབང་རྫས་བུམ་ཆུ་མི་བསྐྱོད་
བསྐྱེད་པ་ཞུ་བ་ལས་འབྱུང་བའི་བུམ་པའི་ཆུས་དབང་བསྐུར་བ་ཡིན་ལ། དེའི་ཚུལ་ ་ ་ ་
བསྒྲུབས་པའི་དཀྱིལ་འཁོར་པའི་ལྷ་རྣམས་ཀྱིས་དབང་བསྐུར་བའི་དགོངས་པ་མ་
གསར་དུ་སྤྱན་དྲངས་པའི་ལྷ་རྣམས་ཀྱིས་དབང་བསྐུར་བའི་བྱ་བ་མཛད་པར་མོས་ པ



356
=་
བ
=
-
ཟ
-
-
-
གསང་འདུས་བསྐྱེད་རྫོགས། །
དངོས་སུ་བླ་མས་བུམ་པ་སྤྱི་བོར་བཞག །བུམ་ཆུ་གཏོར་ཞིང་ཁར་འཐུང་དུ་བཅུག་པ་
ལས་རྣམ་ཤེས་ཀྱི་ཕུང་པོ་གནས་བསྒྱུར། ཞེ་སྡང་གི་དྲི་མ་སྦྱངས། ཆོས་དབྱིངས་ཡེ་
ཤེས་མངོན་དུ་བྱས། མི་བསྐྱོད་པ་དང་དེའི་རིགས་ཀྱི་དངོས་གྲུབ་བསྒྲུབ་པ་ལ་དབང་
བར་བྱས་པ་ནི་མི་བསྐྱོད་པ་ཆུའི་དབང་ངོ༌། །དེས་མཚོན་ནས་རིན་འབྱུང་ཅོད་པཎ་
གྱི་དབང་། འོད་དཔག་མེད་རྡོ་རྗེའི་དབང་། དོན་ཡོད་གྲུབ་པ་དྲིལ་བུའི་དབང་། རྣམ་
སྣང་མིང་གི་དབང་རྣམས་ལ་ཡང་ཤེས་པར་བྱའོ། །མིག་ཐུར་མེ་ལོང་གི་དབང་ནི།
མ་རིག་པའི་ལིང་ཐོག་དང་བྲལ་ནས་ཡེ་ཤེས་ཀྱི་སྤྱན་ཕྱེ་སྟེ། མེ་ལོང་ནང་གི་གཟུགས་
བརྙན་དཔེར་བྱས་ནས་སྤྱིར་ཆོས་ཐམས་ཅད་དང་། ཁྱད་པར་དུ་རང་གི་སྙིང་ལ་ཞུགས་
པའི་རྡོ་རྗེ་སེམས་དཔའ་མེ་ལོང་ནང་གི་གཟུགས་བརྙན་བཞིན་དུ་རང་བཞིན་གྱིས་མེད་
པར་དོན་སྤྱིའི་ཚུལ་གྱིས་རྟོགས་སུ་གཞུག་པའོ། །འདིར་ནང་དབང་བསྐུར་བ་ནི་བླ་མ་
དང་གཙོ་བོ་ཐ་མི་དད་པའི་ཐུགས་ཀའི་ཧཱུྃ་གིས་འོད་ཟེར་གྱིས་སློབ་མ་དྲངས་ཏེ་ཞལ་དུ་
ཞུགས། སྐུའི་དབྱིབས་བརྒྱུད་རྡོ་རྗེའི་ལམ་ནས་ཡུམ་གྱི་པདྨར་ཞུགས་ཏེ་རང་གནས་
སུ་འཁོད་པའི་བར་རོ། །གཉིས་པ་རྡོ་རྗེ་སློབ་དཔོན་གྱི་དབང་བསྐུར་བའི་ཚུལ་ལ་ཡོ་
ག་དང་ཐུན་མོང་བ་དང་ཐུན་མོང་མིན་པའི་བླ་མེད་ཀྱི་ལུགས་ཀྱི་ངོས་འཛིན་ཚུལ་ནི་
སྔར་བཤད་པ་ལྟར་རོ། །གཉིས་པ་གསང་དབང་བསྐུར་བ་ལ་གཉིས། གསང་དབང་
མཆོག་བསྐུར་བ་དང་། གསང་དབང་ཙམ་བསྐུར་བའོ། །དང་པོ་ལ་སྔ་མ་ཁ་ཅིག་
གདུལ་བྱ་དབང་པོ་རྣོན་པོ་ལ་གསང་དབང་མཆོག་བསྐུར་བ་དང་། དབང་པོ་དམན་
པ་ལ་གསང་དབང་ཙམ་བསྐུར་བ་ཡིན་ཟེར་བ་མི་ལེགས་ཏེ། གསང་དབང་ཙམ་བསྐུར་
བའི་གདུལ་བྱ་དེ་ལ་གསང་དབང་མཆོག་བསྐུར་བར་སྒྲོན་གསལ་དང་། གསང་བ་གྲུབ་



357
ལ་བ -
'
-
-
རྒྱུད་སྡེ་སྤྱི་རྣམ།
པ་ལས་གསུངས་པའི་ཕྱིར། གསང་དབང་ཀུན་རྫོབ་བྱང་ཆུབ་སེམས་ཀྱི་དཀྱིལ་འཁོར་
དུ་བསྐུར་བ་ནི་དྲིལ་བུ་ཞབས་ཀྱིས། ཀུན་རྫོབ་པ་ཡི་བྱང་ཆུབ་སེམས། །གསང་བ་གང་
ཡིན་དེར་དབང་བསྐུར། །ཞེས་གསུངས་པས་བསྟན་ཏོ། །གསང་དབང་མཆོག་བསྐུར་
བ་ནི་རྩ་རྒྱུད་ལེའུ་བརྒྱད་པ་ལས། མིག་ཡངས་བརྟན་པའི་བློ་ལྡན་པས། །ཁུ་བ་བླངས་
ནས་ཟ་བར་བྱ། །ཞེས་གསུངས་པས་བསྟན། གསང་དབང་ཙམ་ནི་ལེའུ་བཅུ་དྲུག་པ་
ལས། གསང་བ་སྦྱིན་པ་བརྩམ་པར་བྱ། །གཤང་བའམ་ཡང་ན་ཁུ་བའང་རུང་། །ཆོ་
ག་བཞིན་དུ་བསྔགས་ནས་ནི། །རྡོ་རྗེའི་བློས་ནི་བཟའ་བར་བྱ། །འོན་ཀྱང་དངོས་གྲུབ་
རྙེད་མི་དཀའ། །ཞེས་གསུངས་པས་བསྟན་ཞིང༌། ཇི་ལྟར་དབང་བསྐུར་བའི་ཚུལ་
ཡང་། བྱང་ཆུབ་སེམས་ནི་རིན་ཆེན་འབར་ཕྱུང་བས། །མ་ལུས་རྒྱལ་བ་རྣམས་ནི་
ལུས་བསྐམས་ལ། །རྣམ་དག་རྡོ་རྗེ་ལས་བྱུང་ཡེ་ཤེས་ཆུ། །རྡོ་རྗེ་རིན་ཆེན་སྤྱིར་དབབ་
དབང་བསྐུར་རོ། །ཞེས་ཟླ་གསང་ཐིག་ལེའི་ལུང་དྲངས་ནས་བཤད་པ་ལྟར་རོ། །གསང་
དབང་མཆོག་ཀྱང་ཟླ་གསང་ཐིག་ལེ་ལས། རྡོ་རྗེ་སློབ་དཔོན་བདག་ཉིད་ཆེ། །རང་
གི་ཁར་ནི་རྡོ་རྗེ་བཞག །སེམས་དཔའ་ཆེན་པོས་དྲངས་བྱས་ནས། །སེམས་ཀྱི་བྱང་
ཆུབ་བདེ་བ་ཐོབ། །འདི་ནི་མཆོག་ཏུ་གསང་བ་སྟེ། །ཞེས་ལུང་དྲངས་ནས་རྒྱུད་ཕྱི་
མའི་འགྲེལ་པར་བཤད། དེ་ལྟར་བྱས་ན་གསང་དབང་གསུམ་པོ་རེ་རེ་ལ་བླ་མ་ཡབ་
ཡུམ་སོ་སོ་ལས་ཐོབ་པའི་གསང་དབང་གཉིས་གཉིས་སུ་བཤད་དོ། །གསུམ་པ་ཤེས་
རབ་ཡེ་ཤེས་ཀྱི་དབང་བསྐུར་བ་ནི། བཤད་རྒྱུད་རྡོ་རྗེ་འཕྲེང་བ་ལས་གསུངས་པའི་དྲི་
བ་དྲིས་ལན་ལ་སོགས་པའི་ཆོ་གས་རིག་མ་དང་སྙོམས་པར་ཞུགས་ཏེ། བྱང་ཆུབ་ཀྱི་
༡༽ རྗེའི་གསུང་སྒྲོན་གསལ་གྱི་མཆན་བུ་ ༡༡༩ ན་ ལས། དྲི་མེད་རིན་ཆེན་སྤྱིར་དབབ་དབང་བསྐུར་རོ།།



358
_
-
-
-
--
ཁ
-
-
--
-
--
གསང་འདུས་བསྐྱེད་རྫོགས། །
སེམས་སྤྱི་བོ་ནས་ནོར་བུའི་བར་ཕབ་སྟེ། བདེ་སྟོང་གི་ཡེ་ཤེས་བསྐྱེད་པའི་སྒོ་ནས་བསྐུར་
བ་ཡིན་ལ། དེ་ནི་ལེའུ་བཅུ་དྲུག་པ་ལས། རྣམ་པ་འདི་བཞི་གསང་ཆེན་ཏེ། །རྡོ་རྗེ་
ཅན་ནི་ཀུན་གྱི་གསང་། །སྔགས་ཀྱི་འཁོར་ལོ་བུད་མེད་གཟུགས། །སེམས་ཅན་དོན་
བྱེད་ཕྱིར་གནས་པའོ། །ཞེས་གསུངས་པས་བསྟན། དབང་བཞི་པ་བསྐུར་བ་ནི་རྡོ་རྗེ་
ཕྲེང་བ་ལས། བཞི་པ་དོན་ནི་དམ་པ་འོ། །ཞེས་དང་། བཞི་པ་འབྲས་བུར་ཤེས་པར་
བྱ༑ ༑ཞེས་པ་དང་། རྒྱུད་ཕྱི་མ་ལས། བཞི་པ་དེ་ཡང་དེ་བཞིན་ནོ། ། ཞེས་པ་དང་།
རྡོ་རྗེ་ཕྲེང་བ་ལས། བསྐྱེད་པའི་རིམ་པ་བསྒོམས་པ་ཡི། །མན་ངག་ལས་ནི་ཤེས་པར་
བྱ༑ ༑ཞེས་དང་། དྲིལ་བུ་པའི་དབང་ཆོག་ལས། རིག་པ་གསུམ་པ་དེའི་བླ་མ། །འདི་
ནི་མན་ངག་ལས་ཤེས་བྱ། །ཞེས་པས་བསྟན། དེ་ཡང་རྡོ་རྗེ་ཕྲེང་བའི་ལུང་དེས། རང་
འདོད་ལྷ་ཡབ་ཡུམ་དུ་བསྒོམས་པའི་བསྐྱེད་རིམ་ལ་བརྟེན་ནས་ཐོབ་བྱ་དབང་བཞི་པ་ཟུང་
འཇུག་ཡབ་ཡུམ་ཞལ་སྦྱོར་གྱི་རྣམ་པ་ཅན་བླ་མའི་མན་ངག་ལས་ཤེས་དགོས་པར་བསྟན་
ཞིང་། དྲིལ་བུ་པའི་དབང་ཆོག་གི་དགོངས་པ་ཡང་དེ་དང་གནད་གཅིག་ཏུ་ཡོད་དོ།།
མདོར་བསྡུ་ན་སཾ་བྷུ་ཊ་ལས། ཟབ་ཅིང་རྒྱ་ཆེན་ལ་མོས་ན། །ཚིག་གི་རིན་ཆེན་དབང་
བསྐུར་བྱ། །ཞེས་པ་ལྟར་སྔགས་པ་རྣམས་ཀྱི་ཐོབ་བྱ་མཐར་ཐུག་ཁ་སྦྱོར་ཡན་ལག་
བདུན་ལྡན་གྱི་ཟུང་འཇུག་སྟེ། བླ་མས་སློབ་མ་ལ་ཚིག་གིས་བརྡའ་སྤྲད་པའི་སྒོ་ནས་
ཟུང་འཇུག་ལ་གོ་བ་སྐྱེད་པར་བྱེད་པ་ནི་སྣོད་རུང་གི་དབང་བཞི་པ་བསྐུར་བའི་དོན་དང་
དེ་ལ་བརྟེན་ནས་སློབ་མའི་རྒྱུད་ལ་ཟུང་འཇུག་ལ་གོ་བ་སྐྱེས་པ་ནི་སྣོད་རུང་གི་དབང་
བཞི་པ་ཐོབ་པའི་དོན་ཡིན་ནོ། །ཡན་ལག་བདུན་ནི་པཎྜི་ཏ་ངག་དབང་གྲགས་པས། ལོངས་
སྤྱོད་རྫོགས་དང་ཁ་སྦྱོར་བདེ་ཆེན་རང་བཞིན་མེད། །སྙིང་བརྩེས་ཡོངས་གང་རྒྱུན་མི་



359
རྒྱུད་སྡེ་སྤྱི་རྣམ།
འཆད་དང་འགོག་པ་མེད། །ཡན་ལག་བདུན་བཤད། ཅེས་གསུངས་པ་ལྟར་རོ། །དེ་
ལྟར་དབང་བཞི་རྣམ་པར་དག་པ་ཐོབ་པའི་ཕན་ཡོན་ནི། རབ་ཚེ་འདིར་འཚང་རྒྱ་བ་
དང༌། འབྲིང་བར་དོར་དང་སྐྱེ་བ་བདུན་ཚུན་ཆད་དུ་འཚང་རྒྱ་བ་དང༌། ཐ་མའང་
སྐྱེ་བ་བཅུ་དྲུག་ཚུན་ལ་མཆོག་འགྲུབ་པ་ཡིན་ཏེ། ས་ར་ཧས་ཐོད་པའི་དཀའ་འགྲེལ་དུ་
གསང་བ་མཛོད་ཀྱི་ལུང་དྲངས་པ་ལས། དབང་བསྐུར་ཡང་དག་བྱིན་ལྡན་ན། །སྐྱེ་
དང་སྐྱེ་བར་དབང་བསྐུར་འགྱུར། །དེ་ཡི་སྐྱེ་བ་བདུན་ལ་ནི། །མ་བསྒོམས་པར་ཡང་
དངོས་གྲུབ་ཐོབ། །ཅེས་དང༌། བི་བྷུ་ཏི་ཙནྡྲས་ཀྱང་། མི་བསྒོམས་གྱུར་ཀྱང་ལྟུང་
མེད་ན། །སྐྱེ་བ་བཅུ་དྲུག་དག་ཏུ་འགྲུབ། །ཅེས་གསུངས། དེ་ཡང་ལྟུང་བས་མ་གོས་
པའི་དབང་དུ་བྱས་པ་ཡིན་ཏེ། སྡོམ་འབྱུང་ལས། ཇི་ལྟར་ཉེ་བར་བསྟན་པ་བཞིན།།
ཅི་སྟེ་དངོས་གྲུབ་མཆོག་འདོད་ན། །སྲོག་ནི་ཡོངས་སུ་བཏང་ཡང་རུང་། །འཆི་བའི་
དུས་ལ་བབ་ཀྱང་སླའི། །རྟག་ཏུ་དམ་ཚིག་བསྲུང་བར་བྱ། །ཞེས་གསུངས། གོང་དུ་
བཤད་པའི་དབང་གི་དོན་རྣམས་ལམ་གྱི་རིམ་པར་བསྒྲིགས་ཏེ་བསྟན་ན། འབྲས་བུ་
སངས་རྒྱས་ཀྱི་ས་ན་རིགས་དྲུག་གིས་གཙོ་བོ་བྱས་པའི་སྤྲུལ་པའི་ལྷའི་འཁོར་ལོ་དངོས་
གནས་སུ་ཡོད་ལ། དེའི་ཉེ་རྒྱུར་རྫོགས་རིམ་གྱི་སྐབས་སུ་རིགས་དྲུག་གིས་གཙོ་བྱས་
པའི་སྤྲུལ་པའི་ལྷའི་འཁོར་ལོ་བསྒོམ་པ་དེ་འགྲོ་དགོས། དེའི་སྔོན་དུ་བསྐྱེད་རིམ་གྱི་སྐབས་
སུ་རིགས་དྲུག་གིས་གཙོ་བོ་བྱས་པའི་ལྷའི་འཁོར་ལོ་བསྒོམ་པ་དེ་འགྲོ་དགོས། དེ་རྣམས་
བསྒོམས་པའི་སྣོད་རུང་དུ་བུམ་དབང་བསྐུར་བ་ཡིན་པས། བུམ་དབང་ནི་གཙོ་བོར་
སྤྲུལ་པའི་སྐུའི་ནུས་པ་དང་ས་བོན་འཇོག་བྱེད། དྲི་མ་རྣམས་ཀྱི་ནང་ནས་གཙོ་བོར་ལུས་
ཀྱི་དྲི་མ་དག་བྱེད་ཡིན་ནོ། །འབྲས་བུ་སངས་རྒྱས་ཀྱི་ས་ན་སྤྲུལ་པའི་སྐུའི་ཐུགས་སྟོང་



-
-- -
་
=
གསང་འདུས་བསྐྱེད་རྫོགས། 360
ཉིད་རྟོགས་པའི་ཡེ་ཤེས་ཀྱིས་སྤང་བྱ་ཉོན་མོངས་བགས་ཆགས་དང་བཅས་པ་མ་ལུས་
པར་སྤངས་པ་དང་། ཡེ་ཤེས་ལྔ་ཆ་ཤས་སུ་ལྡན་པ་གཅིག་དངོས་གནས་སུ་ཡོད་ལ།
དེའི་ཉེ་རྒྱུར་རྫོགས་རིམ་གྱི་སྐབས་སུ་སྤྲུལ་སྐུའི་ཐུགས་སྟོང་ཉིད་རྟོགས་པའི་ཡེ་ཤེས་ཀྱིས་
སྤང་བྱ་ཉོན་མོངས་མངོན་གྱུར་བ་སྤངས་པ་དང་ཡེ་ཤེས་ལྔ་ཆ་ཤས་སུ་ལྡན་པ་དེ་འགྲོ་
དགོས། དེའི་ཉེ་རྒྱུར་བསྐྱེད་རིམ་གྱི་སྐབས་སུ་སྒྲུབ་པ་པོའི་ཐུགས་སྟོང་ཉིད་རྟོགས་པའི་
ཡེ་ཤེས་ཀྱིས་སྤང་བྱ་ཉོན་མོངས་མངོན་གྱུར་བ་མགོ་གནོན་པ་དང་ཡེ་ཤེས་ལྔ་ཆ་ཤས་
སུ་ལྡན་པ་དེ་འགྲོ་དགོས། དེ་རྣམས་བསྒོམ་པའི་སྣོད་རུང་དུ་ཆུ་དབང་ལ་སོགས་པ་བསྐུར་
བས་ཉོན་མོངས་པ་ལྔའི་དྲི་མ་སྦྱངས། ཕུང་པོ་ལྔ་གནས་བསྒྱུར། ཡེ་ཤེས་ལྔ་མངོན་
དུ་བྱེད་པའི་ནུས་པ་དང་ས་བོན་འཇོག །བུམ་དབང་གི་སྐབས་སུ་ལྷ་ཡེ་ཤེས་པ་སྤྱན་
དྲངས་ནས་སློབ་མའི་ལུས་ལ་བསྟིམ་པ་ལ། བླ་མས་མཆོད་པ་ཕུལ། སློབ་མས་བདག་
གིར་བྱས་པས་རིམ་པ་གཉིས་པ་འབྲས་བུའི་སྐབས་སུ་འདོད་ཡོན་ལ་རང་བཞིན་ཤེས་
པའི་སྒོ་ནས་ལོངས་སྤྱོད་པ་དེ་འབྱུང་། དབང་དང་པོ་མེ་ཏོག་ཕྲེང་བའི་དབང་བསྐུར་
བས། རང་ཉིད་མིང་འདི་ཞེས་བྱ་བའི་དེ་བཞིན་གཤེགས་པར་འགྱུར་བའི་རིགས་ཀྱི་
ནུས་པ་འཇོག །མི་བསྐྱོད་པ་ཆུའི་དབང་གིས་རིགས་དེ་ལ་སྒྲིབ་བྱེད་ཀྱི་དྲི་མ་འཁྲུད་
པར་བྱེད། རིན་འབྱུང་ཅོད་པཎ་གྱི་དབང་གིས་སངས་རྒྱས་པའི་ཚེ་རིགས་བདག་གིས་
དབུ་བརྒྱན་པ་དང་གཙུག་ཏོར་སོགས་འབྱུང་བའི་ནུས་པ་འཇོག །འོད་དཔག་མེད་རྡོ་
རྗེའི་དབང་གིས་ཐུགས་བདེ་སྟོང་གཉིས་སུ་མེད་པའི་ཡེ་ཤེས་འབྱུང་བའི་ནུས་པ་འཇོག།
དོན་གྲུབ་དྲིལ་བུའི་དབང་གིས་གསུང་དབྱངས་ཡན་ལག་དྲུག་བཅུའི་སྒོ་ནས་གདུལ་བྱ་
ལ་ཆོས་འཁོར་བསྐོར་བའི་ནུས་པ་འཇོག །རྣམ་སྣང་མིང་གི་དབང་གིས་འདི་ཞེས་བྱ་



36 1
-
--
-
--
-
རྒྱུད་སྡེ་སྤྱི་རྣམ།
བའི་མཚན་ཅན་གྱི་དེ་བཞིན་གཤེགས་པར་འགྱུར་རོ་ཞེས་མཚན་གྱི་ནུས་པ་འཇོག །མེ་
ལོང་དང་མིག་ཐུར་གྱི་དབང་གིས་མིག་གི་མེ་ལོང་འགྲུབ་པ་དང་། སྟོང་ཉིད་དོན་སྤྱིའི་
ཚུལ་གྱིས་རྟོགས་པ་དང་། སྤྱིར་ཆོས་ཐམས་ཅད་སྒྱུ་མ་ལྟར་བུར་རྟོགས་པ་དང་། ཁྱད་
པར་དུ་རང་གི་སྙིང་ལ་ཞུགས་པའི་རྡོ་རྗེ་སེམས་དཔའ་མེ་ལོང་ནང་གི་གཟུགས་བརྙན་
ལྟ་བུར་རྟོགས་པའི་ནུས་པ་འཇོག །རྡོ་རྗེ་སློབ་དཔོན་གྱི་དབང་གི་སྔོན་དུ་རིགས་བཞིའི་
རྗེས་གནང་སྦྱིན་པས་འབྲས་བུའི་སྐབས་སུ་པདྨའི་རིགས་ལ་སོགས་པས་ཆོས་ཀྱི་འཁོར་
ལོ་བསྐོར་བའི་ནུས་པ་འཇོག །སྔགས་ཀྱི་རྗེས་གནང་སྦྱིན་པས་རིམ་པ་དང་པོའི་སྐབས་
སུ་སྔགས་ཟློས་པ་ལ་དབང་བ་དང༌། བཟླས་པ་ལ་བརྟེན་ནས་འཇིག་རྟེན་པའི་དངོས་
གྲུབ་ཁྱད་པར་ཅན་རྣམས་འགྲུབ་པར་བྱེད། འཁོར་ལོ་ལ་སོགས་པའི་རྗེས་གནང་སྦྱིན་
པས་ཆོས་ཀྱི་འཁོར་ལོ་བསྐོར་བ་དང་། ཆོས་ཀྱི་དུང་འབུད་པ་དང་། སྔགས་ཀྱི་རྒྱུད་
འདོན་པ་དང་། སྟོང་པ་ཉིད་ཀྱི་སྒྲ་སྒྲོག་པ་དང་། སྟོང་ཉིད་དོན་སྤྱིའི་ཚུལ་གྱིས་རྟོགས་
པ་དང་། འབྲས་བུའི་སྐབས་སུ་བདུད་བཞི་ལས་རྒྱལ་བའི་རྟེན་འབྲེལ་སྒྲིག །ལུང་བསྟན་
རྗེས་གནང་གིས་ལམ་གྱི་སྐབས་སུ་འདི་ཞེས་བྱ་བའི་མཚན་ཅན་གྱི་དེ་བཞིན་གཤེགས་
པར་འགྱུར་རོ་ཞེས་ལུང་བསྟན་འབྱུང་བའི་ནུས་པ་འཇོག །ཡང་འབྲས་བུ་སངས་རྒྱས་
ཀྱི་ས་ན་བར་དོ་དང་རྣམ་པ་ཇི་ལྟ་བ་བཞིན་དུ་མཐུན་པའི་ལོངས་སྤྱོད་རྫོགས་པའི་སྐུ་དངོས་
གནས་སུ་ཡོད་ལ། དེའི་སྔོན་དུ་སྐུ་མཚན་དཔེས་སྤྲས་པའི་དག་པ་སྒྱུ་མའི་སྐུ་དེ་འགྲོ་
དགོས། དེའི་སྔོན་དུ་མཚན་དཔེས་བརྒྱན་པའི་མ་དག་པའི་སྒྱུ་མའི་སྐུ་དེ་འགྲོ་དགོས།
དེའི་སྔོན་དུ་དབེན་གསུམ་གྱི་སྐབས་ཀྱི་སྒྱུ་ལུས་རྗེས་མཐུན་པ་འགྲོ་དགོས། དེའི་སྔོན་
དུ་རིམ་པ་དང་པོའི་སྐབས་སུ་མངོན་བྱང་ལྔ་ལས་དང་པོའི་མགོན་པོ་བསྐྱེད་པའི་ལོངས་



གསང་འདུས་བསྐྱེད་རྫོགས།
362
སྐུ་བསྒོམ་པ་དེ་འགྲོ་དགོས། དེ་རྣམས་བསྒོམ་པའི་སྣོད་རུང་དུ་གསང་དབང་བསྐུར་
བས། གསང་དབང་ནི་གཙོ་བོར་ལོངས་སྐུའི་ནུས་པ་དང་ས་བོན་འཇོག་བྱེད། དྲི་མ་
རྣམས་ཀྱི་ནང་ནས་གཙོ་བོར་ངག་གི་དྲི་མ་དག་བྱེད་ཡིན་ནོ། །ཡང་འབྲས་བུ་སངས་
རྒྱས་ཀྱི་ས་ན་འཆི་བ་དང་རྣམ་པ་ཇི་ལྟ་བ་བཞིན་དུ་མཐུན་པའི་ཡེ་ཤེས་ཆོས་ཀྱི་སྐུ་དངོས་
གནས་སུ་ཡོད་ལ། དེའི་སྔོན་དུ་ལྷན་གཅིག་སྐྱེས་པའི་བདེ་བ་ཆེན་པོས་སྟོང་ཉིད་མངོན་
སུམ་དུ་རྟོགས་པའི་དོན་གྱི་འོད་གསལ་དེ་འགྲོ་དགོས། དེའི་སྔོན་དུ་སེམས་དབེན་གྱི་
འོད་གསལ་གྱིས་སྟོང་ཉིད་དོན་སྤྱིའི་ཚུལ་གྱིས་རྟོགས་པ་དེ་འགྲོ་དགོས། དེའི་སྔོན་དུ་
བསྐྱེད་རིམ་གྱི་སྐབས་སུ་ལྷག་མོས་འོད་གསལ་དུ་སྡུད་པའི་ཆོས་སྐུ་བསྒོམ་པ་དེ་འགྲོ་དགོས།
དེ་རྣམས་སྒོམ་པའི་སྣོད་རུང་དུ་ཤེས་རབ་ཡེ་ཤེས་ཀྱི་དབང་བསྐུར་བས། ཤེས་རབ་
ཡེ་ཤེས་ཀྱི་དབང་ནི་གཙོ་བོར་ཆོས་སྐུའི་ས་བོན་དང་ནུས་པ་འཇོག་བྱེད། དྲི་མ་རྣམས་
ཀྱི་ནང་ནས་གཙོ་བོར་ཡིད་ཀྱི་དྲི་མ་དག་བྱེད་ཡིན་ནོ། །འབྲས་བུ་སངས་རྒྱས་ཀྱི་ས་
ན་སྔར་བཤད་པའི་ཡེ་ཤེས་ཆོས་ཀྱི་སྐུ་དང་། ལོངས་སྤྱོད་རྫོགས་པའི་སྐུ་གཉིས་དངོས་
པོ་གཅིག་ཏུ་སྦྱོར་བའི་མི་སློབ་པའི་ཟུང་འཇུག་དངོས་གནས་སུ་ཡོད་ལ། དེའི་ཉེར་རྒྱུར་
སློབ་པའི་ཟུང་འཇུག་དེ་འགྲོ་དགོས། དེ་རྣམས་བསྒོམ་པའི་སྣོད་རུང་དུ་དབང་བཞི་པ་
བསྐུར་བས། དབང་བཞི་པ་ནི་གཙོ་བོར་ཟུང་འཇུག་འགྲུབ་པའི་ནུས་པ་དང་ས་བོན་འཇོག་
བྱེད། དྲི་མ་རྣམས་ཀྱི་ནང་ནས་གཙོ་བོར་ལུས་ངག་ཡིད་གསུམ་གྱི་དྲི་མ་དག་བྱེད་ཡིན་
ནོ༑ ༑དཔལ་ལྡན་གསང་བ་འདུས་པའི་རྩ་རྒྱུད་དོན། །བཤད་རྒྱུད་ཆེན་པོ་དྲུག་གིས་
བཀྲལ་ཚུལ་དང་། །རྒྱ་བོད་མཁས་པའི་དགོངས་འགྲེལ་བྱུང་ཚུལ་དང་། །སྨིན་བྱེད་
དབང་གི་རྣམ་བཤད་མཐའ་ཆོད་པར། །རྒྱུད་པ་ཡབ་སྲས་གསུང་བཞིན་ལེགས་པར་



363
རྒྱུད་སྡེ་སྤྱི་རྣམ།
བཀོད། །སྐལ་བཟང་རྣམ་དཔྱོད་ཅན་རྣམས་ད་ལོངས་ཤིག །ཅེས་པ་བར་སྐབས་ཀྱི་
ཚིགས་སུ་བཅད་པའོ།། །།
གཉིས་པ་དབང་དུས་སུ་ཁས་བླངས་པའི་དམ་ཚིག་དང་སྡོམ་པ་བསྲུང་ཚུལ་ནི།
དེ་ལྟར་དབང་བཞི་རྣམ་པར་དག་པ་ཐོབ་ནས་དམ་ཚིག་དང་སྡོམ་པ་དག་པའི་ཕྱིར་དུ་
རྩ་ལྟུང་བཅུ་བཞི་དང་སྦོམ་པོ་བརྒྱད་ཀྱི་བཅས་པ་མཛད་པ་ཡིན་ལ། དེའི་དང་པོ་གང་
ལ་བརྟེན་ནས་ཁ་ན་མ་ཐོ་བ་འབྱུང་བའི་ཡུལ་གྱི་གཙོ་བོ་ལ་རྡོ་རྗེ་སློབ་དཔོན་དང་། ཆོས་
སྒྲུབ་པའི་གྲོགས་དང་། ཆོས་གསུམ་ཡོད་པ་ལས། དང་པོ་རྡོ་རྗེ་སློབ་དཔོན་ལ་བརྟེན་
པའི་ཁ་ན་མ་ཐོ་བ་དགག་པའི་ཕྱིར་དུ། གང་ཕྱིར་རྡོ་རྗེ་འཛིན་པ་ཡིས། །དངོས་གྲུབ་
སློབ་དཔོན་རྗེས་འབྲང་གསུངས། །དེ་བས་དེ་ལ་བརྙས་པ་ནི། །རྩ་བའི་ལྟུང་བ་དང་
པོར་བཤད། །ཅེས་དབང་བསྐུར། རྒྱུད་བཤད། ”མན་ངག་མནོས་པའི་སློབ་དཔོན་
གང་ཡང་རུང་བ་ལ་བརྙས་པ་དང་སྨད་པར་བྱས་ཏེ་ཀུན་དཀྲིས་ཚང་ན་རྩ་ལྟུང་དུ་འགྱུར་
བའི་བཅའ་བ་མཛད་དོ། །ཆོས་བསྒྲུབ་པའི་གྲོགས་ལ་ཡང་། ཡང་དག་པའི་གྲོགས་
དང༌། ཕྱིན་ཅི་ལོག་གི་གྲོགས་གཉིས་ཡོད་པ་ལས། དང་པོ་ཡང་དག་པའི་གྲོགས་ལ་
རྡོ་རྗེ་སྤུན་དང་དད་ལྡན་གྱི་སེམས་ཅན་གཉིས་ལས། དང་པོ་ལ་བརྟེན་པའི་ཁ་ན་མ་
ཐོ་བ་དགག་པའི་དོན་དུ། རྡོ་རྗེ་སྤུན་ལ་ཁྲོས་ནས་ནི། །ཉེས་པ་བརྗོད་པ་གསུམ་པ་ཡིན།
ཞེས་བླ་མ་གཅིག་ལས་དབང་བསྐུར་ཐོབ་པའི་རྡོ་རྗེ་སྤུན་ཡིན་པ། སྔགས་ཀྱི་སྡོམ་པ་
དང་ལྡན་པ། དེར་འདུ་ཤེས་པ་ལ་ཞེ་སྡང་གིས་ཀུན་ནས་བསླངས། དེའི་སྐྱོན་བརྗོད་
བྱས་པ། དེས་ཐོས་ནས་དོན་གོ་བ་སྟེ་ཆོས་ལྔ་དང་ཀུན་དཀྲིས་ཚང་ན་རྩ་ལྟུང་དུ་འགྱུར་
༡༽ གང་གི་ཐད་ནས་ ཞེས་པ་ཆད་དམ་བརྟག་གོ། ༢༽ ཡང་ན་ གནང་བའི་ ཞེས་བཅོས་ནས་དག་
པར་བྱེད་དགོས་སམ་བརྟག་གོ།



E)
གསང་འདུས་བསྐྱེད་རྫོགས། 364
བའི་བཅའ་བ་མཛད་དོ། །གཉིས་པ་ལ་བརྟེན་པའི་ཁ་ན་མ་ཐོ་བ་དགག་པའི་ཕྱིར་དུ།
སེམས་ཅན་དད་དང་ལྡན་པ་ཡི། །སེམས་སུན་འབྱིན་པ་བཅུ་གཉིས་པ། །ཞེས་ཐེག་
ཆེན་གྱི་སྣོད་རུང་གི་སེམས་ཅན་ཐེག་པ་མཆོག་ལ་དད་པ་ལ། དེའི་འདུན་པ་ལོག་འདོད་
ཀྱིས་སེམས་སུན་འབྱིན་པའི་ཐབས་བྱས་པས་ལོག་ནས་ཀུན་དཀྲིས་ཚང་ན་རྩ་ལྟུང་དུ་
འགྱུར་བའི་བཅའ་བ་མཛད་དོ། །གཉིས་པ་ཕྱིན་ཅི་ལོག་གི་གྲོགས་ལ་བརྟེན་པའི་ཁ་ན་
མ་ཐོ་བ་དགག་པའི་ཕྱིར་དུ། གདུག་ལ་རྟག་ཏུ་བྱམས་ལྡན་པར། །བྱེད་པ་དེ་ནི་བཅུ་
པར་འདོད། །ཞེས་དཀོན་མཆོག་གསུམ་དང་བླ་མ་ལ་སྨོད་པ་དང་། བསྟན་པ་བཤིག་
པ་སོགས་ཀྱི་སེམས་ཅན་མངོན་སྤྱོད་བྱ་བའི་ཡུལ་གདུག་པ་རྣམས་ལ། མཛའ་བར་ལུས་
ངག་གིས་བྱམས་པར་བྱེད་ཅིང་། ཀུན་དཀྲིས་ཚང་ན་རྩ་ལྟུང་དུ་འགྱུར་བའི་བཅའ་བ་
མཛད་དོ། །གསུམ་པ་ཆོས་ལ་ལུང་གི་ཆོས་དང་རྟོགས་པའི་ཆོས་གཉིས་ལས། དང་
པོ་ལུང་གི་ཆོས་ལ་བརྟེན་པའི་ཁ་ན་མ་ཐོ་བ་ལ། ཆོས་ཁྱད་དུ་གསོད་པའི་སྒོ་ནས་དང་།
འདི་རྒྱལ་བའི་བཀའ་མ་ཡིན་ནོ་ཞེས་སྐུར་བ་འདེབས་པའི་སྒོ་ནས་དང་། སྣོད་མིན་ལ་
གསང་བ་བསྒྲགས་པའི་སྒོ་ནས་འབྱུང་བ་གསུམ་ལས། དང་པོ་དགག་པའི་ཕྱིར་དུ། བདེ་
གཤེགས་བཀའ་ལས་འདས་པ་ནི། །ལྟུང་བ་གཉིས་པ་ཡིན་པར་བཤད། །ཞེས་སངས་
རྒྱས་ཀྱིས་གསུངས་པའི་སྡོམ་པ་གསུམ་གང་རུང་གི་བཅས་པ་ཡིན་པ། དེ་ལ་ཤེས་བཞིན་
དུ་འགལ་བར་བྱས་པ། ཁྱད་དུ་གསོད་འདོད་ཀྱི་ཀུན་སློང་ཡོད་པ་སྟེ། ཆོས་གསུམ་
དང་ཀུན་དཀྲིས་ཚང་ན་རྩ་ལྟུང་དུ་འགྱུར་བའི་བཅའ་བ་མཛད་དོ། །གཉིས་པ་དགག་
པའི་ཕྱིར་དུ། རང་ངམ་གཞན་གྱི་གྲུབ་པའི་མཐའ། །ཆོས་ལ་སྨོད་པ་དྲུག་པ་ཡིན།།
ཞེས་རང་གི་གྲུབ་པའི་མཐའ་གསང་སྔགས་དང་། གཞན་གྱི་གྲུབ་པའི་མཐའ་ཕ་རོལ་



365
རྒྱུད་སྡེ་སྤྱི་རྣམ།
དུ་ཕྱིན་པའི་ཐེག་པ་གསུམ་གྱི་བཀའ་གང་རུང་ལ་དམིགས་ནས། འདི་ནི་སངས་རྒྱས་
ཀྱི་གསུངས་པ་མ་ཡིན་ནོ་ཞེས་བསམ་པ་ཐག་པ་ནས་བསྐུར་བ་འདེབས་ཤིང་། ཀུན་
དཀྲིས་ཚང་ན་རྩ་ལྟུང་དུ་འགྱུར་བའི་བཅའ་བ་མཛད་དོ། །གསུམ་པ་དགག་པའི་ཕྱིར་
དུ༔ ཡོངས་སུ་མ་སྨིན་སེམས་ཅན་ལ། །གསང་བ་བསྒྲགས་པ་བདུན་པ་ཡིན། །ཞེས་
དབང་བསྐུར་ནས་སྨིན་པར་མ་བྱས་པ། གསང་བ་བསྒྲགས་པ་ལ་མ་དད་པ་སྐྱེ་བ། དེ་
ལ་དེར་འདུ་ཤེས་པ། ཐུན་མོང་མ་ཡིན་པའི་གསང་བ་བསྒྲགས་པ། དེས་གོ་བ། གཞན་
འདུལ་བའི་དགོས་པ་ཆེན་པོ་མེད་པ་སྟེ། ཆོས་དྲུག་དང་ཀུན་དཀྲིས་ཚང་ན་རྩ་ལྟུང་དུ་
འགྱུར་བའི་བཅའ་བ་མཛད་དོ། །གཉིས་པ་རྟོགས་པའི་ཆོས་ལ་ལམ་གྱི་རྟེན། ལམ་
གྱི་ངོ་བོ། ལམ་གྱི་ཡན་ལག་དང་གསུམ་ཡོད་པ་ལས། དང་པོ་ལམ་གྱི་རྟེན་བྱང་ཆུབ་
ཀྱི་སེམས་གང་གི་དོན་དུ་བསྐྱེད་པའི་ཡུལ་སེམས་ཅན་ལ་བརྟེན་པའི་ཁ་ན་མ་ཐོ་བ་དགག་
པའི་ཕྱིར་དུ། སེམས་ཅན་རྣམས་ལ་བྱམས་པ་སྤོང་། །བཞི་པ་ཡིན་པར་རྒྱལ་བས་
གསུངས། །ཞེས་སེམས་ཅན་གང་ཡང་རུང་བ་ཞིག་ལ་དམིགས་ནས། འདི་བདེ་བ་
ཐམས་ཅན་དང་བྲལ་ན་སྙམ་པའི་སེམས་བསྐྱེད་ནས་བྱམས་པ་བཏང་ཞིང་ཀུན་དཀྲིས་
ཚང་ན་རྩ་ལྟུང་དུ་འགྱུར་བའི་བཅའ་བ་མཛད་དོ། །བྱང་ཆུབ་ཀྱི་སེམས་ཀྱི་ངོ་བོ་ལ་
བརྟེན་པའི་ཁ་ན་མ་ཐོ་བ་དགག་པའི་ཕྱིར་དུ། ཆོས་ཀྱི་རྩ་བ་བྱང་ཆུབ་སེམས། །དེ་
སྤོང་བ་ནི་ལྔ་པ་ཡིན། །ཞེས་བདག་གིས་སེམས་ཅན་མཐའ་ཡས་པའི་དོན་དུ་བྱང་ཆུབ་
སྒྲུབ་པར་མི་ནུས་སྙམ་ནས་སྨོན་སེམས་བཏང་ན་ཀུན་དཀྲིས་མ་ཚང་ཡང་རྩ་ལྟུང་དུ་འགྱུར་
བའི་བཅའ་བ་མཛད་དོ། །གཉིས་པ་ལམ་གྱི་ངོ་བོ་ལ་བསྐྱེད་རིམ་དང་། རྫོགས་རིམ་
གཉིས་ལས། དང་པོ་བསྐྱེད་རིམ་གང་ལྷར་བསྐྱེད་པའི་གཞི་ཕུང་སོགས་ལ་བརྙས་པའི་



366
གསང་འདུས་བསྐྱེད་རྫོགས། །
ཁ་ན་མ་ཐོ་བ་དགག་པའི་ཕྱིར་དུ། ཕུང་པོ་སངས་རྒྱས་ལྔ་བདག་ཉིད། །དེ་ལ་བརྙས་
བྱེད་བརྒྱད་པ་ཡིན། །ཞེས་རང་གི་ཕུང་སོགས་ལ་རྒུད་པར་བྱ་བའི་བསམ་པས་གདུང་
བར་བྱས་ཏེ། ཀུན་དཀྲིས་ཚང་ན་རྩ་ལྟུང་དུ་འགྱུར་བའི་བཅའ་བ་མཛད་དོ། །གཉིས་
པ་རྫོགས་རིམ་ལ། རྫོགས་རིམ་གྱི་ཡུལ་སྟོང་ཉིད་དང་པོ་ནས་སྤོང་བ་དང་། སྟོང་
ཉིད་རྟོགས་ནས་སྤོང་བ་གཉིས་ལས། དང་པོ་ལ་བརྟེན་པའི་ཁ་ན་མ་ཐོ་བ་དགག་པའི་
ཕྱིར་དུ། རང་བཞིན་དག་པའི་ཆོས་རྣམས་ལ། །སོམ་ཉི་ཟ་བ་དགུ་པ་ཡིན། །ཞེས་
སྟོང་ཉིད་ཟབ་མོ་ལ་ཡིད་མ་ཆེས་ནས་སྤོང་ཞིང་། ཀུན་དཀྲིས་ཚང་ན་རྩ་ལྟུང་དུ་འགྱུར་
བའི་བཅའ་བ་མཛད་དོ། །གཉིས་པ་ལ་བརྟེན་པའི་ཁ་ན་མ་ཐོ་བ་དགག་པའི་ཕྱིར་དུ།
མིང་སོགས་བྲལ་བའི་ཆོས་རྣམས་ལ། །དེར་རྟོག་པ་ནི་བཅུ་གཅིག་པ། །ཞེས་ཆོས་
བདག་མེད་པ་རྟོགས་པའི་ལྟ་བ་ཡོད་བཞིན་དུ་མ་བསྐྱངས་པར་ཞག་གཅིག་འདས་ཏེ། ཀུན་
དཀྲིས་ཚང་ན་རྩ་ལྟུང་དུ་འགྱུར་བའི་བཅའ་བ་མཛད་དོ། །གསུམ་པ་ལམ་གྱི་ཡན་ལག་
ལ་ལམ་གྱི་གཞི་དམ་ཚིག་དང་། ལམ་སྒྲུབ་པའི་གྲོགས་གཉིས་ལས། དང་པོ་ལམ་
གྱི་གཞི་དམ་ཚིག་ལ་ཚུལ་བཞིན་དུ་མ་བརྟེན་པའི་ཁ་ན་མ་ཐོ་བ་དགག་པའི་ཕྱིར་དུ། དམ་
ཚིག་ལ་ནི་ཇི་བཞིན་རྙེད། །མི་བསྟེན་པ་དེ་བཅུ་གསུམ་པ། །ཞེས་ཚོགས་འཁོར་རམ་
དཔའ་བོའི་སྟོན་མོའམ་དཔའ་མོའི་སྟོན་མོ་སོགས་ཆོ་ག་ཚུལ་བཞིན་དུ་བྱེད་པའི་ཚེ། དམ་
རྫས་བཟའ་བཏུང་ཤ་ལྔ་ལ་སོགས་པ་སྟོབ་པ་ན་མི་གཙང་བའི་བསམ་པས་ཐེ་ཚོམ་ཟོས་
ནས་དང་དུ་མི་ལེན་པར་ཀུན་དཀྲིས་ཚང་ན་རྩ་ལྟུང་དུ་འགྱུར་བའི་བཅའ་བ་མཛད་དོ།།
དེ་ནི་བླ་མེད་ཀྱི་ཡིན་ལ། རྣལ་འབྱོར་རྒྱུད་ཀྱི་ནི་རྡོ་རྗེ་ལ་སོགས་པས་ཅི་ཞིག་བྱ། བསྒོམ་
པ་ཁོ་ན་གཙོ་བོར་གྱུར་པ་ཡིན་ཏེ། ལག་པ་རྣམ་པར་འགྱུར་བ་སོགས་ནི། ཞེས་སྐྱེ་



367
རྒྱུད་སྡེ་སྤྱི་རྣམ།
བོའི་ཚོགས་ཀྱི་ནང་དུ་གནས་ནས་སྨོད་ཅིང་ཀུན་དཀྲིས་ཚང་ན་རྩ་ལྟུང་ངོ༌། །གཉིས་
པ་ལམ་བསྒྲུབ་པའི་གྲོགས་བུད་མེད་ལ་དམིགས་པའི་ཁ་ན་མ་ཐོ་བ་དགག་པའིཕྱིར་དུ།
ཤེས་རབ་རང་བཞིན་བུད་མེད་ལ། །སྨོད་པར་བྱེད་པ་བཅུ་བཞི་པ། །ཞེས་བུད་མེད་
ཀྱི་ཚུལ་འཛིན་པའི་རྡོ་རྗེ་ཕག་མོ་ལ་སོགས་པ་འཇིག་རྟེན་ལས་འདས་པ་རྣམས་ལ་སྐྱོན་
གདགས་འདོད་ཀྱི་ཀུན་སློང་གིས་སྐྱོན་གང་ཡང་རུང་བ་བརྗོད་ཅིང་ཀུན་དཀྲིས་ཚང་ན་
རྣལ་འབྱོར་རྒྱུད་དང་ཐུན་མོང་གི་རྩ་ལྟུང་དང་། བུད་མེད་གང་ཡང་རུང་བ་ཞིག་ལ་
དམིགས་སྐྱོན་གདགས་འདོད་ཀྱི་ཀུན་སློང་གིས་བུད་མེད་སྤྱི་ལ་སྨོད་ཚིག་དུ་འགྲོ་བའི་
སྐྱོན་བརྗོད་བྱས་པ་གོ་ཞིང་ཀུན་དཀྲིས་ཚང་ན་བླ་མེད་པའི་ཐུན་མོང་མ་ཡིན་པའི་རྩ་ལྟུང་
དུ་འགྱུར་བའི་བཅའ་བ་མཛད་དོ། །ཀུན་དཀྲིས་ཚང་མ་ཚང་ནི་རྩ་ལྟུང་དུ་འགྱུར་བ་
ལ༑ བྱ་བ་དེ་ལ་ཞུགས་པའི་སྐད་གཅིག་གཉིས་པ་ནས་དངོས་གཞི་རྫོགས་པའི་དེ་མ་
ཐག་ཡན་ཆད་དུ་ཕྱིས་སྤྱོད་འདོད་དང་། བྱ་བ་དེས་དགའ་ཞིང་མགུ་བ་གཉིས་པོ་ཡོད་
དགོས་ལ། དེ་གཉིས་གང་རུང་གཅིག་མེད་ན་རྩ་ལྟུང་དུ་མི་འགྱུར་རོ། །ཡང་དེ་ལ་
ཉེས་དམིགས་སུ་ལྟ་བ་དང་། ངོ་ཚ་དང་ཁྲེལ་ཡོད་མེད་པ་དགོས་ལ། གང་རུང་གཅིག་
ཡོད་ན་རྩ་ལྟུང་དུ་མི་འགྱུར་རོ། །གཉིས་པ་སྦོམ་པོ་བརྒྱད་ཀྱི་བཅའ་བ་མཛད་པ་ནི།
དང་པོ་ནི། ཤེས་རབ་སྟོབས་ཀྱིས་ལེན་པ་དང་། །ཞེས་པ་སྟེ་རིག་མ་ཡོངས་སུ་མ་སྦྱངས་
པར། རང་གི་མཐུ་ཙམ་གྱིས་རིག་མ་བརྟེན་ནའོ། །སྦོམ་པོ་གཉིས་པ་ནི། དེ་ཡི་བདུད་
རྩི་སྟོབས་ཀྱིས་ལེན། །ཞེས་པ་སྟེ་ལྷའི་ང་རྒྱལ་མེད་པ་དང་། མ་དད་པའི་མདུན་དུ་
དང༌། ཁྱད་པར་ཀྱི་དུས་མ་ཡིན་པར་སྤྱོད་ནའོ། །སྦོམ་པོ་གསུམ་པ་ནི། སྣོད་མིན་
ལ་ནི་མི་གསང་དང་། །ཞེས་པ་སྟེ། དབང་མ་ཐོབ་པ་དང་། ཐོབ་ཀྱང་མ་དད་པ་ལ་



གསང་འདུས་བསྐྱེད་རྫོགས། 368
བྲིས་སྐུ་དང་གླེགས་བམ་དང་། རྒྱན་དྲུག་ལ་སོགས་པའི་གསང་རྫས་སྟོན་པ་དང་། ཕྱག་
རྒྱ་འཆིང་བ་སྟོན་ནའོ། །སྦྱོམ་པོ་བཞི་པ་ནི། ཚོགས་ཀྱི་ནང་ད་རྩོད་པ་དང་། །ཞེས་
པ་སྟེ། ཚོགས་འཁོར་རམ་དཔའ་བོ་དང་དཔའ་མོའི་སྟོན་མོའི་དུས་སུ་དེར་ཞུགས་པ་
ན༑ ལྷའི་ང་རྒྱལ་དང་སེམས་ཅན་ལ་སྙིང་བརྩེ་བ་དང་། ཡོན་བདག་གི་ཚོགས་བསག་
པའི་ཡིད་བྱེད་ཀྱིས་གནས་དགོས་པ་ལ། ཕན་ཚུན་དག་རྩོད་པ་དང་། ཐ་ན་ཐལ་མོ་
བརྡེག་པ་ཙམ་བྱེད་ནའོ། །སྦོམ་པོ་ལྔ་པ་ནི། དད་ལྡན་ལ་གཞན་ཆོས་སྟོན་དང་། །ཞེས་
པ་སྟེ། དཔེར་ན་དོན་དམ་པའི་མཚན་ཉིད་དྲི་བ་ན། ཀུན་རྫོབ་ཀྱི་མཚན་ཉིད་སྟོན་
པར་བྱེད་ནའོ། །སྦོམ་པོ་དྲུག་པ་ནི། ཉན་ཐོས་ནང་དུ་ཞག་བདུན་གནས། །ཞེས་པ་
སྟེ་གསང་སྔགས་སུན་འབྱིན་པའི་ཉན་ཐོས་པའི་ནང་དུ་ཞག་དྲུག་གནས་པར་གནང་བ་
ལ༑ ཞག་བདུན་འདས་ནའོ། །དེ་ཡང་སྲོག་བསྲུང་བ་ལ་སོགས་པའི་ཕྱིར་དང་། རྒྱལ་
པོའི་བཀའ་སྐྱོང་བའི་ཕྱིར་དུ་ནི་ཉེས་པ་མེད་དོ། །སྦོམ་པོ་བདུན་པ་ནི། བརྫུན་གྱིས་
རྣལ་འབྱོར་ང་རྒྱལ་བྱེད། །ཅེས་པ་སྟེ། ལྷའི་སྒྲུབ་ཐབས་ཙམ་ཞིག་ལ་བརྟེན་ནས།
དེ་ཁོ་ན་ཉིད་ཤེས་པར་ང་རྒྱལ་གྱིས་གནས་ཤིང་སྟོན་ནའོ། །སྦོམ་པོ་བརྒྱད་པ་ནི། དད་
པ་མེད་ལ་ཆོས་སྟོན་པ། །ཞེས་པ་སྟེ་དབང་གིས་མ་སྨིན་པའི་སྔགས་ལ་མི་དད་པ་ལ་
དབང་བསྐུར་བའམ། སྨིན་ཡང་སྔགས་ལ་མི་དད་པར་ཕྱིའི་ཆོས་ལ་མོས་པ་ལ་སྔགས་
ཀྱི་གསང་བ་བསྟན་ནའོ། །སྦྱོར་བ་ལེགས་པར་མ་བྱས་པ་ནི། དམ་ཚིག་སྔར་ཐོབ་
ཀྱང་ཉམས་ནས་མི་ལེན་པ་ལ་དབང་ལ་སོགས་པ་དགོས་པ་ཁྱད་པར་ཅན་མེད་པར་བསྟན་
ནས་གོ་བ་ན་སྦོམ་པོའོ། །བསྙེན་སོགས་དག་པར་མ་བྱས་པ་ནི། གྲངས་དང་དུས་དང་
མཚན་མ་གང་རུང་གི་བསྙེན་པ་དང་སྦྱིན་བསྲེག་དང་། ལྷའི་རྣལ་འབྱོར་སོགས་དག་



369
རྒྱུད་སྡེ་སྤྱི་རྣམ།
པར་མ་བྱས་པར་གཞན་ལ་དབང་བསྐུར་བ་སོགས་ལ་འཇུག་ན་སྦོམ་པོའོ། །སྡོམ་པ་
གསུམ་གྱི་བཅས་པ་ལས་དགོས་མེད་དུ་འདའ་བ་ནི། དཔེར་ན་དགེ་སློང་རྡོ་རྗེ་འཛིན་
པས་སྦྱིན་བསྲེག་བྱེད་པ་ན། མེ་རེག་གི་དུས་དྲན་དང་། འབྲས་བུ་རུང་བ་མི་བྱེད་པ་
ལྟ་བུ་སྟེ། དེ་འདྲ་དེ་ལ་སྔགས་ཀྱི་སྦོམ་པོ་དང་སོ་སོར་ཐར་པའི་ལྟུང་བ་གཉིས་བསྐྱེད་
དོ༑ ༑འདི་གསུམ་དང་། གོང་དུ་བཤད་པའི་སྦོམ་པོ་བརྒྱད་དེ་བཅུ་གཅིག་ཏུ་འགྱུར་
རོ༑ ༑དེ་ལྟར་ན་དབང་བསྐུར་བ་ལེགས་པར་ཐོབ་ནས་རྩ་བའི་ལྟུང་བ་བཅུ་བཞི་དང༌།
སྦོམ་པོ་བརྒྱད་དམ་བཅུ་གཅིག་སོགས་གང་གིས་ཀྱང་མ་གོས་པར་བྱས་ཏེ། ལམ་རིམ་
གཉིས་བསྒོམ་པ་ལ་འབད་ནས་ཚེ་འདི་ཉིད་ལ་ཟུང་འཇུག་རྡོ་རྗེ་འཆང་གི་གོ་འཕང་བསྒྲུབ་
པར་བྱའོ།། །།
འདིར་སྨྲས་པ། བརྗོད་བྱ་རང་བཞིན་མཛེས་པའི་ལུས་བཟང་ལ། །རྗོད་བྱེད་
སྤེལ་ལེགས་རིན་ཆེན་རྒྱན་གྱིས་སྤུད། །མཁས་ལ་འཛུམ་དཀར་ཅི་ཡང་སྟོན་བྱེད་པའི།།
སྐལ་བཟང་ཡིད་འཕྲོག་འདི་འདྲ་བདག་གིས་རྙེད། །གང་ཡང་ཕྲག་དོག་ཟུག་རྔུའི་རབ་
རིབ་ཀྱིས། །བློ་མིག་ཁེབས་པའི་བཤེས་གཉེན་རྣམས་ཀྱིས་ནི། །མཁས་པའི་ལེགས་
བཤད་འགྲན་ཟླ་བྲལ་འདི་ཡི། །རྨད་བྱུང་ཕུན་ཚོགས་ཇི་ལྟར་བཟོད་པར་ནུས། །དེ་
ལྟ་ནའང་མཁས་དང་ལེགས་བཤད་ལ། །ཕྲག་དོག་ཅན་རྣམས་སྡང་བ་ངང་ཚུལ་ཡིན།།
དེ་ཕྱིར་དེ་ལ་བདག་གིས་ཅི་བགྱིར་མཆིས། །དམ་པ་རྣམས་ཀྱིས་བདེན་པའི་དཔང་པོ་
མཛོད། །རྒྱལ་བའི་བསྟན་པ་ལྔ་བརྒྱའི་མཐར་སོན་ཞིང་། མཁས་ལས་རྨོངས་པ་མཆོག་
ཏུ་འཛིན་དུས་འདིར། །དབང་དུ་གྱུར་པའང་ཤིན་ཏུ་རྙེད་དཀའ་ན། །ད་ཀོ་ཅི་བྱ་རྩ་
རྒྱུད་བླ་མ་མཁྱེན། །རྡོ་རྗེ་འཆང་དབང་དུས་ཀྱི་ཐ་མ་འདིར། །ངུར་སྨྲིག་འཛིན་པའི་



370
གསང་འདུས་བསྐྱེད་རྫོགས། །
ཟློས་གར་ལྷུར་བླངས་ནས། །འདུས་པའི་ལམ་བཟང་རིང་དུ་གསལ་མཛད་པ། །རྒྱུད་
པ་ཡབ་སྲས་རྣམས་ནི་ཕྱག་གི་ཡུལ། །རྒྱུད་སྡེ་སྤྱིའི་རྣམ་གཞག་འདིར་འབད་པས། །བདག་
གི་རླབས་ཆེན་ཚོགས་གཉིས་བསགས་པ་དེས། །རྒྱལ་བའི་དབང་པོ་བློ་བཟང་སྲས་བཅས་
ཀྱི༑ ༑ལུགས་མཆོག་སྲིད་རྩེའི་བར་དུ་ཕྱིན་གྱུར་ཅིག །བདག་ཀྱང་དེང་ནས་སྐྱེ་ཞིང་
སྐྱེ་བ་རུ། །མཁས་ལ་བཏུད་ཅིང་ཐོས་ལ་བརྩོན་པ་དང་། །བསྟན་ལ་གུས་ཤིང་འགྲོ་
ལ་སྙིང་བརྩེ་སོགས། །ཕན་ཚུན་འགྲན་པ་བཞིན་དུ་འཕེལ་གྱུར་ཅིག །ཅེས་རྒྱུད་སྡེ་
སྤྱིའི་རྣམ་པར་བཞག་པ་སྐལ་བཟང་ཡིད་འཕྲོག་ཅེས་བྱ་བ་འདི་ནི། རྒྱུད་པ་ཡབ་སྲས་
ཀྱི་གསུང་སྒྲོས་རྙིང་པ་གཞིར་བཞག་པ་ལ་ཁ་འཐོར་བ་རྣམས་ཕྱོགས་གཅིག་ཏུ་བསྒྲིགས་
པ་དང་། བདེ་དགྱེས་དུས་འཁོར་གསུམ་གྱི་ཊིཀ་ཆེན་དང་། སྔགས་རིམ་ཆེན་མོ་རྣམས་
ཀྱིས་ཅུང་ཟད་སྤྲོས་ཏེ་བརྒྱན་པར་བྱས་ནས། མང་ཐོས་ཆོས་ཀྱི་སྤྱན་ཅན་རྡོ་རྗེའི་སློབ་
དཔོན་ཆོས་ལྡན་བློ་གྲོས་པའི་ཞལ་སྔ་ནས་ཀྱི་གསུང་ལས་སྐྱེས་པའི་བཙུན་པ་བསོད་ནམས་
མིང་ཅན་གྱིས་དབེན་གནས་བྱམས་པ་གླིང་དུ་བསྒྲིགས་པའོ། །



རིག་བྱེད་མའི་སྒྲུབ་ཐབས་
371
༄༅། །བཅོམ་ལྡན་འདས་རིག་བྱེད་མའི་སྒྲུབ་ཐབས་དངོས་གྲུབ་ཀུན་གྱི་
འབྱུང་གནས་ཞེས་བྱ་བ་བཞུགས་སོ།།
ན་མོ་ཀུ་རུ་ཀུལླེ་ཡེ། བཅོམ་ལྡན་འདས་རིག་བྱེད་མ་སྒྲུབ་པའི་ཐབས་ཉམས་
སུ་ལེན་པ་ལ། སྔོན་འགྲོ་རྣམས་སྤྱི་ལྟར་བྱས་ཏེ། དངོས་གཞི་འདི་ལྟར། སྭ་བྷ་ཝས་
སྟོང་པར་སྦྱངས། སྟོང་པའི་ངང་ལས་བདེ་ཆེན་རྒྱས་པའི་ཆོས་འབྱང་གི་དབུས་སུ་པཾ་
ལས་པདྨ་དང་རཾ་ལས་ཉི་མའི་དཀྱིལ་འཁོར་གྱི་སྟེང་དུ་རང་གི་སེམས་ཉིད་ཧཱིདམར་
པོ༑ དེ་ལས་འོད་འཕྲོས། སེམས་ཅན་ཐམས་ཅད་ཀྱི་དབུལ་ཕོངས་དང་མ་དད་པའི་
ཉེས་པ་ཐམས་ཅད་བསལ། ཚུར་འདུས་ཡོངས་སུ་གྱུར་པ་ལས། རང་ཉིད་རྗེ་བཙུན་
མ་ཀུ་རུ་ཀུལླེ་སྐུ་མདོག་དམར་མོ་ཞལ་གཅིག་ཕྱག་བཞི་མ། ཕྱག་དང་པོ་གཉིས་ཀྱིས་
རིན་པོ་ཆེའི་མདའ་དང་གཞུ་སྦྱར་ཏེ་རྣ་བའི་དྲུང་དུ་འགེངས་པ། གཡས་ཀྱི་གཉིས་པ་
ན་རིན་པོ་ཆེའི་ལྕགས་ཀྱུ་དང་། གཡོན་གྱི་གཉིས་པ་ན་རིན་པོ་ཆེའི་ཨུཏྤལ་དམར་པོའི་
ཞགས་པ་བསྣམས་པ། སྤྱན་གསུམ་འབར་བ། ལྗགས་འདྲིལ་ཞིང་མཆེ་བ་གཙིགས་
པ་འཛུམ་ཁྲོའི་ཚུལ་ཅན། སྨིན་མ་དང་སྨ་ར་དམར་སེར་འབར་བ། དབུ་སྐྲ་ཁམ་སེར་
གྱེན་དུ་བརྫེས་ཤིང་། ཕྱག་རྒྱ་ལྔས་བརྒྱན་པ། ཞབས་གཡས་བསྐུམས་ཤིང་གཡོན་
བརྐྱངས་པའི་གར་སྟབས་ཀྱིས་ཡེ་ཤེས་ཀྱི་མེ་རབ་ཏུ་འབར་བའི་དབུས་ན་བཞུགས་པ།
དེའི་སྤྱི་བོར་ཨོཾ། མགྲིན་པར་ཨཱཿ ཐུགས་ཀར་ཧཱུཾ། ནུ་ཕྲག་ཏུ་ཧཱི༔ དྷཱི༔ལས་འོད་
འཕྲོས་ལྷོ་ཕྱོགས་ཀུ་རུ་ཀུལླེའི་རི་ནས་རྗེ་བཙུན་མ་ཡེ་ཤེས་པ་སྤྱན་དྲངས། ཛཧཱུྃ་བཾ་ཧོ༔རང་



372.
- --
，
- -
-
-
-
-
--
-
--
•
གསང་འདུས་བསྐྱེད་རྫོགས།
ལ་ཐིམ་པས་གཉིས་སུ་མེད་པར་གྱུར། སླར་ཡང་ཧཱི༔ལས་འོད་འཕྲོས། རིགས་ལྔ་འཁོར་
བཅས་སྤྱན་དྲངས། ཁྱེད་རྣམས་ཀྱིས་བདག་ལ་མངོན་པར་དབང་བསྐུར་དུ་གསོལ།
ཞེས་གསོལ་བ་བཏབ་པས། ཨོཾ་སརྦ་ཏ་ཐཱ་ག་ཏ་ཨ་བྷི་ཥེ་ཀ་ཏ་ས་མ་ཡ་ཤྲཱི་ཡེ་ཧཱུྃ། ཞེས་
དབང་བསྐུར། ལུས་གང་། དྲི་མ་དག །ཆུའི་ལྷག་མ་སྤྱི་གཙུག་ཏུ་འཁྱིལ་བ་ལས་
འོད་དཔག་མེད་ཀྱིས་དབུ་བརྒྱན་པར་གྱུར། མཆོད་པ་བྱིན་གྱིས་བརླབས། ཨོཾ་ཀུ་རུ་
ཀུལླེ་ས་པ་རི་ཝཱ་ར་ཨགྷཾ་པྲ་ཏི་ཙྪ་ཧཱུྃ་སྭཱཧཱ། ཞེས་པ་ནས། ཤཔྟའི་བར་གྱིས་མཆོད། ཧཱི༔ལས་
བྱུང་བའི་ལྷ་མོ་ནི། །ཁ་དོག་དམར་ཞིང་ཕྱག་བཞི་མ། །མདའ་དང་གཞུ་ཡི་འགེངས་
པ་མ། །ཨུཏྤལ་ལྕགས་ཀྱུ་བསྣམས་ལ་འདུད། །ཁྱོད་ནི་དབྱིངས་ལས་མ་གཡོས་ཤིང་།།
འགྲོ་བ་དགའ་བའི་གཟུགས་འཛིན་མ། །ཟག་མེད་བདེ་སྟེར་ལྷ་མོ་མཆོག །འགུགས་
མཛད་ཁྱོད་ལ་ཕྱག་འཚལ་ལོ། །དེ་ནས་བསྙེན་པ་ནི། རང་གི་ཐུགས་ཀར་ཟླ་བའི་
དཀྱིལ་འཁོར་ཀྱི་སྟེང་དུ་ཧཱུྃ'ཡིག་གི་མཐར་བཟླ་བྱའི་སྔགས་ཀྱིས་བསྐོར་བ་ལས་འོད་
ཟེར་དམར་པོ་ལྕགས་ཀྱུ་ལྟ་བུ་ཁམས་གསུམ་ཐམས་ཅད་ཁྱབ་པར་འཕྲོས། སེམས་ཅན་
ཐམས་ཅད་བདག་གི་དབང་དུ་བསྡུས། དགོས་འདོད་ཐམས་ཅད་ཆར་བཞིན་དུ་འབབ་
པར་བསམས་ལ། ཡིད་མ་གཡེངས་བར། ཨོ་ཀུ་རུ་ཀུལླེ་ཧཱུྃསྭཱཧཱ། ཞེས་བཟླའོ། །ཐུན་
གྱི་མཐར་གཏོར་མ་འབུལ་ན། གཏོར་མ་དཀར་གསུམ་མངར་གསུམ་བཤམས་ལ་ཆབ་
བྲན། ཨོཾ་ཨཱཿཧཱུྃ་གིས་བྱིན་གྱིས་བརླབས། མདུན་དུ་རྗེ་བཙུན་མ་སྔར་བཞིན་བསྐྱེད།
ལྗགས་རྡོ་རྗེའི་སྦུ་གུ་ཅན་གྱིས་གཏོར་མའི་བཅུད་ཐམས་ཅད་དྲངས་ཏེ་གསོལ་བར་བསམས་
ལ༑ སྔགས་ཀྱི་མཐར། བ་ལིཾ་ཏ་བཏགས་ལ་ལན་གསུམ་གྱིས་འབུལ། ཨགྷཾ་སོགས་
༡༽ ཧཱུྃ༔ ཞེས་པ་དག་གམ་བརྟག་གོ།



373
-
--
-
---
-
- --
--
--
རིག་བྱེད་མའི་སྒྲུབ་ཐབས།
ཀྱིས་མཆོད། དེ་ནས། བདེ་ཆེན་རྒྱས་པའི་ཆོས་འབྱུང་དབུས་སུ། །པཾ་ལས་པདྨ་ཉིན་
བྱེད་སྟེང་དུ། །ཧཱི༔ལས་འཁྲུངས་པའི་དབང་གི་ལྷ་མོ། །བཅོམ་ལྡན་སྒྲོལ་མ་ཁྱོད་ལ་
བསྟོད་དོ། །སྐུ་མདོག་དམར་མོ་ཞལ་གཅིག་ཕྱག་བཞི། །འབར་བའི་སྤྱན་གསུམ་དབུ་
སྐྲ་གྱེན་བརྫེས། །གཡས་བསྐུམ་གཡོན་བརྐྱང་ཞབས་གཉིས་གར་སྟབས། །མཛེས་
སྡུག་ལྷ་མོའི་སྐུ་ལ་ཕྱག་འཚལ། །རབ་བརྗིད་ཧཱི༔ཡི་སྒྲ་ཆེན་བསྒྲགས་ཚེ། །འཇིག་
རྟེན་གསུམ་གྱི་ལེགས་ཚོགས་མ་ལུས། །སྐད་ཅིག་གཅིག་གིས་དབང་དུ་སྡུད་མཛད།།
མཛེས་སྡུག་ལྷ་མོའི་གསུང་ལ་ཕྱག་འཚལ། །ཤེས་དང་ཤེས་བྱའི་སྤྲོས་ཀུན་བྲལ་ཡང་།།
ཇི་ལྟ་ཇི་སྙེད་ཤེས་བྱ་ཀུན་ལ། །གང་གི་མཁྱེན་པས་མངོན་སུམ་ཁྱབ་མཛད། །སྒྲིབ་
བྲལ་ལྷ་མོའི་ཐུགས་ལ་ཕྱག་འཚལ། །དབང་གི་ལྷ་མོ་རྗེ་བཙུན་སྒྲོལ་མ། །མཆོད་བསྟོད་
རྒྱུན་དུ་བསྟེན་པའི་མཐུ་ཡིས། །ཕན་བདེའི་འབྱུང་གནས་བསྟན་པ་རྒྱས་ཤིང་། །ལུས་
ཅན་ཀུན་ལ་རོལ་ལྡན་མཛོད་ཅིག །དེང་ནས་བརྩམས་ཏེ་ཚེ་རབས་ཀུན་ཏུ། །ལྷག་
པའི་ལྷ་མོ་ཁྱོད་དང་མི་འབྲལ། །མང་ཐོས་ངུར་སྨྲིག་འཛིན་པའི་རྟེན་གྱིས། །ཐུབ་
བསྟན་འཛིན་པའི་མཆོག་ཏུ་མཛོད་ཅིག །ཅེས་བསྟོད་པ་དང་། འདོད་དོན་ཞུ་བ་སྨོན་
ལམ་བཏབ་པ་སོགས་མཇུག་སྤྱི་ལྟར་བྱ། སྤྱོད་ལམ་ཀུན་ཏུ་བཅོམ་ལྡན་འདས་མའི་ང་
རྒྱལ་དང་མ་འབྲལ་བར་དགེ་བ་ལ་འབད་པར་བྱའོ། །ཞེས་པ་འདི་ནི་ལྷག་པའི་ལྷ་མོ་
འདི་ཉིད་ལ་མི་ཕྱེད་པའི་དད་པ་ཐོབ་པ་ཤཱ་ཀྱའི་བཙུན་པ་བསོད་ནམས་གྲགས་པའི་དཔལ་
གྱིས་སྦྱར་བ་དགེ་བར་གྱུར་ཅིག། །།



༥
༣ བསྟན་པ་རིན་ཆེན ་མཆོ ག ་གིས་མ་ཁྱབ་པའམ།
ཁྱབ་ཀྱང་ཉམས་པར་གྱུར་པའི་ཕྱོགས་དེར་ནི།
སྙིང་རྗེ་ཆེན་པོའི་ཡིད་རབ་བསྐྱོད་པ་ཡི།།
ཕན་བདེའི་གཏེར་དེ་གསལ་བར་བྱེད་པར་ཤོག།
དཔི་རིན་སྒོར། 400.00
