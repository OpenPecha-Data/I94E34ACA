༄༅།།བོད་ཀྱི་ནང་བསྟན་དཔེ་ཚོགས་ལྟེ་གནས།།
Tibetan Buddhist Resource Center
Text Scan Input Form - Title Page
Work:
W3CN7829
ImageGroup:
ISBN:
13CN7839
n/a
LCCN:
n/a
Title:
པཎ་ཆེན་བསོད་ནམས་གྲགས་པའི་གསུང་གསུང་འབུམ།
paN chen bsod nams grags pa'i gsung gsung 'bum/
to-be-supplied
Author:
to-be-supplied
n/a
Descriptor:
Original Publication:
|| cv
||
Place:
Publisher:
In/a
||
Date:
Volume:
Total Volumes:
TBRC Pages:
Introductory Pages:
Text Pages:
Scanning Information:
nia
Scanned at Tibetan Buddhist Resource Center, 1430 Massachusetts Ave, 5th Floor,
Cambridge, Mass. 02138.



༄༅། །པཎ་ཆེན་བསོད་ནམས་གྲགས་པའི་
གསུང་འབུམ་བཞུགས་སོ། །
པོད་དགུ་པ།
དྲོ་རྟ་
）
སི་ཁྲོན་བོད་ཡིག་དཔེ་རྙིང་བསྡུ་
སྒྲིག་ཁད་གི ས་སྤེལ།



༈ པཎ་ཆེན་བསོད་ནམས་གྲགས་པ་ལ་ན་མོ།།



༄༅། །མཛོད་འགྲེལ་ཤེས་བྱ་རབ་གསལ།
པཎ་ཆེན་བསོད་ནམས་གྲགས་པས་བརྩམས།



ཤོག་གྲངས།
---
-
དཀར་ཆག
གནས་དང་བོ་ཁམས་བསྟན་བ།
སྤྱི་བཤད།
༡༽ སྟོན་པས་དང་པོར་ཐུགས་བསྐྱེད་ཚུལ་དང་།བར་དུ་ཚོགས་བསགས་ཚུལ། -
༢༽ མཐར་མངོན་པར་རྫོགས་པར་སངས་རྒྱས་ཏེ་ཆོས་ཀྱི་འཁོར་ལོ་བསྐོར་ཚུལ།
༣༽ ཆོས་མངོན་པ་མཛོད་ཀྱི་འགྲེལ་བའི་བསྐོར།
༤༽ བསྟན་བཅོས་འདི་ལ་རྗོད་བྱེད་གནས་བརྒྱད་དུ་འབྱེད་པའི་རྒྱུ་མཚན། –
༥༽ མངོན་པ་སྡེ་བདུན་གྱི་དགོངས་པ་བཤད་ཐབས་ཡན་ལག་ལྔའི་སྒོ་ནས་འཆད་ཚུལ། -
༡༽མཚན་གྱི་དོན།
༢༽ འགྱུར་གྱི་ཕུག ། །
༣༽ གཞུང་གི་དོན།
༡༽ མཆོད་བརྗོད་ཀྱི་དོན་བཤད་པ།
༢༽ ཆོས་མངོན་པ་བཤད་པ། -
༣༽ བསྟན་བཅོས་འདིའི་དགོས་སོགས་ཆོས་བཞི།
༤༽ ཟག་བཅས་ཟག་མེད་བཤད་པ། -
༥༽ འདུས་བྱས་བཤད་པ།
༦༽ ཟག་བཅས་མིང་གི་རྣམ་གྲངས།



ཤོག་གྲངས།
གཟུགས་ཕུང་བཤད་པ་ལ།
༡༽ མིག་སོགས་དབང་པོ་ལྔ་བཤད་པ།
༢༽གཟུགས་སོགས་དོན་ལྔ་བཤད་པ། -
༣༽ རྣམ་པར་རིག་བྱེད་མ་ཡིན་པའི་གཟུགས་བཤད་པ། –
ཕུང་བོ་ལྷག་མ་བཞི་བཤད་པ་ལ།
༡༽ ཕུང་པོ་བར་པ་གསུམ་བཤད་པ། -
༢༽ རྣམ་ཤེས་ཀྱི་ཕུང་པོ་བཤད་པ།
སམང་བར་ཐུན་
༡༽ ཁམས་བཅོ་བརྒྱད་དུ་གྲངས་མ་ངེས་པར་ཐལ་བ།
༢༽ ཕུང་ཁམས་སྐྱེ་མཆེད་གསུམ་དུ་བསྡུ་ཚུལ་བཤད་པ།།
༣༽ ཁམས་མང་བར་ཐལ་བའི་རྩོད་སྤང་། -
༤༽ ཕུང་ཁམས་སྐྱེ་མཆེད་གསུམ་བསྟན་པའི་དགོས་པ། -
༥༽ ཚོར་འདུ་གཉིས་ལོགས་སུ་བསྟན་པའི་རྒྱུ་མཚན།
༦༽ ཕུང་ཁམས་སྐྱེ་མཆེད་སོ་སོའི་གོ་རིམས -
༧༽ ཆོས་གཞན་བསྡུ་བའི་ཚུལ། -



དཀར་ཆོག
ཤོག་གྲངས།
ཁམས་དང་རྣམ་བཞི་རབ་དབྱེ་བཤད་བ་ལ།
༡༽ངོ་བོ་ལྟོས་པའི་ཁྱད་པར། –
༢༽གྲོགས་ལ་ལྟོས་པའི་ཁྱད་པར། །
༣༽ རྒྱུ་འབྲས་ལ་ལྟོས་པའི་ཁྱད་པར།
༤༽ མིང་དོན་ལ་ལྟོས་པའི་ཁྱད་པར།
༥༽ སྤང་བྱ་ལ་ལྟོས་པའི་ཁྱད་པར། ཁ་
༦༽ བྱེད་པ་ལ་ལྟོས་པའི་ཁྱད་པར། ཁ་
༧༽ ཁྱད་པར་གྱི་ཆོས་གཞན་ཡང་བཤད་པ། -
གནས་གཉིས་བ་དབང་བོ་བསྟན་པ།
དབང་བོའི་རང་བཞིན་རྒྱས་པར་བཤད་པ་ལ།
༡༽ ངོ་བོ།
༢༽ དབྱེ་བ།
༣༽ སྒྲ་དོན། -
༤༽ སྐབས་སུ་བབས་པའི་ངོ་བོ།
༥༽ རྣམ་པའི་རབ་དབྱེ། –
༦༽ དབང་པོའི་རྙེད་གཏོང་། –
༧༽ དགེ་སྦྱོང་ཚུལ་གྱི་འབྲས་བུ་དབང་པོ་དུས་ཐོབ། –
༨༽ དབང་པོའི་ལྡན་ཚུལ།



ཤོག་གྲངས།
དཀར་ཆག
ཞར་ལ་རྒྱུ་རྐྱེན་འབྲས་བུ་དང་བཅས་བ་བཤད་པ་ལ།
༡༽ གཟུགས་ཅན་སྐྱེ་ཚུལ། -
གཟུགས་ཅན་མིན་པའི་ཚུལ།
ཀ༽ མདོར་བསྟན། –
ཁ རྒྱས་པར་བཤད་པ་ལ།
༡༽ མཚུངས་ལྡན་འདུ་བྱེད་རྒྱས་པར་བཤད་པ།
ན། ལྡན་མིན་འདུ་བྱེད་རྒྱས་བར་བཤད་པ་ལ།
ཀ༽ཐོབ་པ་དང་། མ་ཐོབ་པ་བཤད་པ། -
ཁ༽སྐལ་མཉམ་བཤད་པ།
ག༽འདུ་ཤེས་མེད་པ་བཤད་པ།
ང་༽སྙོམས་འཇུག་གཉིས་བཤད་པ། -
ཅ༽ སྲོག་བཤད་པ། ས་
ཆ༽ མཚན་ཉིད་བཤད་པ། -
ཇ༽ ཚོགས་གསུམ་བཤད་པ།
གཉིས་བ་ཞར་ལ་རྒྱུ་རྐྱེན་འབྲས་བུ་དང་བཅས་བ་བཤད་པ་ལ།
༡༽ རྒྱུ་བཤད་པ། -
༢༽ འབྲས་བུ་བཤད་པ།
༣༽ གཉིས་ཀ་དང་འབྲེལ་བའི་ཆོས་བཤད་པ། ཁ
༤༽ རྐྱེན་བཤད་པ།



ཤོག་གྲངས།
དཀར་ཆག
གནས་གསུམ་འཇིག་རྟེན་བསྟན་བ།
ཁམས་གསུམ་གྱི་སེམས་ཅན་གྱི་འཇིག་རྟེན་བཤད་པ།
དང་བོ་ཁམས་གསུམ་དུ་དབྱེ་བ་ལ།
༡༽ འདོད་ཁམས།
༢༽གཟུགས་ཁམས།
༣༽ གཟུགས་མེད་ཁམས།
གཉིས་བ་ཆོས་ཀྱི་ཁྱད་བར་བཤད་པ་ལ།
༡༽ རྣམ་ཤེས་གནས་པ་བདུན་བཤད་པ།
༢༽ སེམས་ཅན་གྱི་གནས་དགུ་བཤད་པ། -
༣༽ རྣམ་ཤེས་གནས་པ་བཞི་བཤད་པ། -
༤༽ བདུན་དང་བཞིའི་བསྡུ་བ་དཔྱད་པ།
གསུམ་པ་རང་བཞིན་རྒྱས་བར་བཤད་པ།
དང་པོར་འཇུག་པའི་ཚུལ་ལ།
༡༽ གང་དུ་འཇུག་པའི་སྐྱེ་གནས། -
༢༽ གང་གིས་འཇུག་པའི་བར་སྲིད། -



ཤོག་གྲངས།
དཀར་ག
གཉིས་བ་བར་དུ་གནས་པའི་ཚུལ་ལ།
༡༽ ཇི་ལྟར་གནས་པ་ལ།
ཀ༽ རྩོད་སྤོང་གི་སྒོ་ནས་མདོར་བསྟན་པ། -
ཁ༽རྟེན་འབྲེལ་ཉིད་རྒྱས་པར་བཤད་པ། -
ག༽ སྲིད་པ་བཞིའི་སྒོ་ནས་མཇུག་བསྡུ་བ། -
༢༽ གང་གིས་གནས་པ་ཟས་བཤད་པ། -
10
i01
་
i06
i06
གསུ མ་བ་མཐར་འགྲོ་བའི་ཚུ་མ།
༡༽ སེམས་གང་ལ་གནས་ནས་སྐྱེ་འཆི་བྱེད་པ། །
༢༽ ལུས་ཀྱི་ཕྱོགས་གང་ནས་དབང་པོ་དོར་ཚུལ།
107
i08
--
j0
གཉིས་པ་སྣོད་ཀྱི་འཇིག་རྟེན་བཤད་པ།
སྣོད་ཀྱི་འཇིག་རྟེན་ཆགས་པའི་ཚུལ་ལ།
༡༽ འོག་གཞི་རླུང་དཀྱིལ་སོགས་ཆགས་པའི་ཚུལ།
༢༽ སྟེང་གི་རི་མཚོ་གླིང་གསུམ་ཆགས་ཚུལ། -
༣༽ ངན་སོང་གི་གནས་བཤད་པ། །
༤༽ རྒྱལ་ཆེན་རིགས་བཞི་པའི་གནས་བཤད་པ།-
༥༽ སུམ་ཅུ་རྩ་གསུམ་པའི་གནས་བཤད་པ། -
༦༽ ས་དང་མ་འབྲེལ་བའི་ལྷ་གནས་བཤད་པ། -



དཀར་ཆག
ཤོག་གྲངས།
131
ལསན་བཤད་པ་ལ།
༡༽ མིའི་ལུས་ཚད་བཤད་པ།
༢༽ འདོད་ལྷའི་ལུས་ཚད་བཤད་པ། །
༣༽ གཟུགས་ཀྱི་ལྷའི་ལུས་ཚད་བཤད་པ།
132
132
132
i32
i33
ཚོ་ན་བཤད་པ་ལ།
༡༽ མིའི་ཚེ་ཚད་བཤད་པ།
༢༽ འདོད་ལྷའི་ཚེ་ཚད་བཤད་པ།
༣༽ གཟུགས་ཀྱི་ལྷའི་ཚེ་ཚད་བཤད་པ། -
༤༽ གཟུགས་མེད་ཀྱི་ལྟའི་ཚེ་ཚད་བཤད་པ།
༥༽ ཚ་དམྱལ་གྱི་ཚེ་ཚད་བཤད་པ།
༦༽ དུད་འགྲོའི་ཚེ་ཚད་བཤད་པ། ས་
༧༽ ཡི་དྭགས་ཀྱི་ཚེ་ཚད་བཤད་པ། -
༨༽ གྲང་དམྱལ་བའི་ཚེ་ཚད་བཤད་པ། -
IL-
133
134
134
134
134
འཇལ་བྱེད་ཀྱི་ཚད་བཤད་པ་ལ།
༡༽ རྩོམ་གཞི་བསྟན་པའི་སྒོ་ནས་མདོར་བསྟན་པ། -
༢༽ རྩོམ་ཚུལ་རྒྱས་པར་བཤད་པ།
135
135



དཀར་ཆག་
ཤོག་གྲངས།
145
146
i51
155
155
གནས་བཞི་བ་ལས་བསྟན་པ།
མདོར་བསྟན་བ་ ལ།
༡༽ རྣམ་པར་རིག་བྱེད་ཀྱི་གཟུགས་བཤད་པ།
༢༽ རྣམ་པར་རིག་བྱེད་མ་ཡིན་པའི་གཟུགས་བཤད་པ།
གཉིས་བ་རྒྱས་བར་བཤད་པ་ལ།
༡༽ སྡོམ་པ་གསུམ་བཤད་པ། །
༢༽ ཞར་ལ་སྡོམ་པའི་རྣམ་གྲངས་གཞན་བཤད་པ། -
༣༽ རིག་བྱེད་དང་རིག་བྱེད་མ་ཡིན་པ་དུས་ཇི་སྲིད་དུ་ལྡན་ཚུལ། -
༤༽ འཐོབ་གཏོང་བྱེད་ཚུལ།
འཐོབ་ཚུལ་ལ།
ཀ༽ སྡོམ་པའི་འཐོབ་ཚུལ། -
ཁ༽ སྡོམ་མིན་གྱི་འཐོབ་ཚུལ། -
ག༽བར་མའི་འཐོབ་ཚུལ།
གཏོང་རྒྱུ་ལ།
ཀ༽ སྡོམ་པའི་གཏོང་རྒྱུ། -
ཁ༽ སྡོམ་མིན་གྱི་གཏོང་རྒྱུ། -
ག༽ བར་མའི་གཏོང་རྒྱུ།
ང༽ དེ་ལས་གཞན་པའི་གཏོང་རྒྱུ།
༥༽ སྡོམ་པ་དང་སྡོམ་མིན་ལྡན་པའི་གང་ཟག་བཤད་པ། -
158
i66
166
167
170
170
170
170



ཤོག་གྲངས།
དཀར་ཆག
གསུམ་པ་མདོ་ལས་འབྱུང་བའི་རྣམ་གྲངས་བཤད་པ་ལ།
༡༽ རྒྱུ་འབྲས་ཀྱི་སྒོ་ནས་ཕྱེ་བ་ལ།
ཀ༽ འབྲས་བུའི་སྒོ་ནས་དབྱེ་བ། །
ཁ༽ རྒྱུའི་སྒོ་ནས་དབྱེ་བ།
ག༽ གཉིས་ཀའི་སྒོ་ནས་དབྱེ་བ། -
171
174
175
178
i84
༢༽ རྟེན་གྱི་སྒོ་ནས་དབྱེ་བ། -
༣༽ ལས་གང་སེམས་པ་དུ་དང་བཅས་པའི་སྒོ་ནས་དབྱེ་བ། །
༤༽ གཉིས་ཚན་གྱི་སྒོ་ནས་དབྱེ་བ། -
༥༽ གསུམ་ཚན་གྱི་སྒོ་ནས་དབྱེ་བ། -
༦༽ བསོད་ནམས་བྱ་བའི་གཞི་གསུམ་བཤད་པ།
Is5
136
191



༡༠
དཀར་ཆག
ཤོག་གྲངས།
196
196
200
201
གནས་ལྔ་བ་ཕྲ་རྒྱས་བསྟན་པ།
དང་པོ་ཕྲ་རྒྱས་དངོས་བཤད་པ་ལ།
༡༽ ཕྲ་རྒྱས་ཀྱི་མཚན་ཉིད། --
༢༽ དབྱེ་བ།
༣༽ རྣམ་པའི་བྱེ་བྲག
ཀ༽ ཀུན་འགྲོ་ཡིན་མིན།
ཁ༽ཟག་བཅས་ཟག་མེད་གང་ལ་དམིགས་མ་དམིགས། -
ག༽ངོ་བོ་ཆོས་གསུམ་གང་ཡིན། -
ང༽དུས་གསུམ་གྱི་ཕྲ་རྒྱས་དུས་གསུམ་ལ་ལྡན་པའི་ཚུལ། -
ཅ༽ཆོས་བཅུ་དྲུག་སེམས་བཅུ་དྲུག་གང་གི་ཡུལ་ཡིན་པ། -
༤༽ སེམས་ཕྲ་རྒྱུས་དང་བཅས་པའི་ཚུལ།
༥༽ སྐྱེ་ཚུལ།
༦༽ རྣམ་གྲངས། -
༧༽ གང་དང་མཚུངས་པར་ལྡན་པ། -
༨༽ སྒྲིབ་པ་ལྔ་བཤད་པ། །
201
202
206
206
206
207
211
211
གཉིཝ་བ་ཇི་ལྟར་སྦྱོང་བའི་ཚུལ། –
212
གསུམ་པ་ཟླངས་བའི་འབྲས་བུ་ཡེ་ཤེས་བརྟན་བ།
– 213



དན
ཤོག་གྲངས།
དཀར་ཆག
གནས་དྲུག་ལམ་དང་གང་ཟག་བསྟན་པ།
དམིགས་ཡུལ་བདེན་པ་བཤད་པ་ལ།
༡༽ བདེན་པ་བཞི་བཤད་པ། -
༢༽ བདེན་པ་གཉིས་བཤད་པ། -
216
མངོན་བར་རྟོགས་བའི་རིང་བ་བཤད་པ་ལ།
༡༽ ཤེས་རབ་གསུམ་གྱི་ངོ་བོ་བཤད་པ། །
༢༽ སྒོམ་པ་པོའི་རྟེན་གྱི་ཁྱད་པར། –
༢༽ སྒོམ་པ་ལ་འཇུག་པའི་ཚུལ་དངོས། -
216
-
217
ཞི་གནས་བསྒོམ་ཚུལ།
ཀ༽ མི་སྡུག་པ་བསྒོམ་ཚུལ། -
ཁ༽ དབུགས་འབྱུང་རྔུབ་བསྒོམ་ཚུལ།
217
218
2i8
ལྷག་མཐོང་བསྒོམ་ཚུལ།
ཀ༽ ཚོགས་ལམ། -
ཁ༽ སྦྱོར་ལམ།
ག༽ བདེན་པ་མངོན་རྟོགས་བསྒོམ་ཚུལ། –
219
221



༡༣
ཤོག་གྲངས།
221
229
230
237
242
242
དཀར་ཆག
མངོན་བར་རྟོགས་པའི་ལམ་ལ་གནས་བའི་གང་ཟག་བཤད་པ་ལ།
༡༽ རྒྱུན་ཞུགས་སྐོར། -
༢༽ ཕྱིར་འོང་སྐོར། -
༣༽ ཕྱིར་མི་འོང་སྐོར། -
༤༽ དགྲ་བཅོམ་སྐོར། ––
མངོན་རྟོགས་ཀྱི་ལམ་བསྟན་བ་མ།
༡༽ སྦྱོར་སོགས་བཞི་བཤད་པ།
༢༽ གནས་དང་དབང་པོ་ཐམས་ཅད་པའི་ལམ་བཤད་པ། -
༣༽ བྱང་ཆུབ་ཕྱོགས་མཐུན་གྱི་ལམ་བཤད་པ།
ཀ༽ དྲན་པ་ཉེར་གཞག་བཞི།
ཁ༽ ཡང་དག་སྤོང་བ་བཞི། –
ག༽ རྫུ་འཕྲུལ་གྱི་རྐང་པ་བཞི། -
ང༽ རྣམ་བྱང་གི་དབང་པོ་ལྔ། -།
ཅ༽ རྣམ་བྱང་གི་སྟོབས་ལྔ། -
ཆ༽ བྱང་ཆུབ་ཀྱི་ཡན་ལག་བདུན།
ཇ༽ འཕགས་པའི་ལམ་ཡན་ལག་བརྒྱད། -
ཉ༽ བྱང་ཕྱོགས་སོ་བདུན་བསྡུ་ཚུལ། -
ཏ༽ བྱང་ཕྱོགས་སོ་བདུན་ལམ་དང་ས་གང་ན་ཡོད་པ། -
༤༽ གཉེན་པོས་སྤང་བྱ་སྤོང་ཚུལ་བཤད་པ། -
242
243
244
244
244
245
245
246
246
248



དཀར་བ
ཤོག་གྲངས།
249
249
249
གནས་བདུན་པ་ཡེ་ཤེས་བསྟན་པ།
ཤེས་བ་བཅུ་བཤད་པ་ལ།
༡༽ བཟོད་ཤེས་ལྟ་གསུམ་གྱི་ཁྱད་པར་བཤད་པ། -
༢༽ ཤེས་པའི་ངོ་བོའི་དབྱེ་བ། །
༣༽ ཤེས་པ་བཅུ་པོ་དེ་ཇི་ཙམ་དུ་བསྡུ་བ། -
༤༽ ཤེས་པ་བཅུར་འཇོག་པའི་རྒྱུ་མཚན།
༥༽ཤེས་པའི་རྣམ་པ། -
༦༽ ཤེས་པ་བཅུ་པོ་ས་གང་ན་དང༌། ཁམས་གང་གི་རྟེན་ཅན་ཡིན་པ། –
༧༽ ཤེས་པ་བཅུའི་ལྡན་པ་བཤད་པ། -
༨༽ ཤེས་པ་བཅུ་པོ་དེ་དག་གི་འཐོབ་པ་བཤད་པ། –
250
251
252
253
253
254
ཤེས་བ་བཅུའི་ཡོན་ཏན་བཤད་པ།
ཐུན་མོང་མ་ཡིན་པའི་ཡོན་ཏན་བཤད་པ་ལ།
༡༽ སྟོབས་བཅུ།
༢༽ མི་འཇིགས་པ་བཞི། -
༣༽ དྲན་པ་ཉེར་བཞག་གསུམ། -
༩༽ ཐུགས་རྗེ་ཆེན་པོ། -
255
255
255



དཀར་ཆག
ཤོག་གྲངས།
གཉིས་པ་ཐུན་མོང་བའི་ཡོན་ཏན་བཤད་པ་ལ།
༡༽ ཉོན་མོངས་མེད་པའི་ཏིང་ངེ་འཛིན། -
༢༽ སྨོན་གནས་ཤེས་པའི་ཏིང་ངེ་འཛིན། -
༣༽ སོ་སོ་ཡང་དག་པའི་རིག་པ་བཞི།
༤༽ མངོན་ཤེས་དྲུག -
262
262
263
གནས་བརྒྱད་བ་སྙོམས་པར་འཇུག་བ་བསྟན་པ།
སྙོམས་འཇུག་དངོས་བཤད་པ་ལ།
༡༽ དང་པོ་དངོས་གཞི་བཤད་པ་ལ།
ཀ༽ བསམ་གཏན་བཤད་པ། །
ཁ༽ གཟུགས་མེད་བཤད་པ།
ག༽ སྙོམས་འཇུག་རྣམས་ཀྱི་བསྡུ་བ། -
ང༽ བསམ་གཏན་རྣམས་ཀྱི་ཡན་ལག་བཤད་པ། -
ཅ༽ འབྲས་བུ་སྐྱེ་བའི་བསམ་གཏན་དག་ན་ཚོར་བ་གང་ཡོད་མེད།
ཆ༽ དེ་དག་གི་ཐོབ་པ་བཤད་པ། -
༢༽ གཉིས་པ་ཉེར་བསྡོགས་བཤད་པ། -
༣༽ གསུམ་པ་ཁྱད་པར་ཅན་བཤད་པ། –
༤༽ བཞི་པ་ཏིང་ངེ་འཛིན་གྱི་དབྱེ་བ་བཤད་པ། -
264
266
266
269
270
270



༡༥
ཤོག་གྲངས།
22.
དཀར་ག
གཉིས་པ་དེ་ལ་བརྟེན་པའི་ཡོན་ཏན་བཤད་པ་ལ།
༡༽ ཚད་མེད་བཞི་བཤད་པ། -
༢༽ རྣམ་ཐར་བརྒྱུད་བཤད་པ། -
༣༽ཟིལ་གནོན་བརྒྱུད་བཤད་པ།-
༤༽ ཟད་པར་བཅུ་བཤད་པ། -
༥༽ དེ་དག་གི་འཐོབ་པ་བཤད་པ། –
༦༽ རྟེན་བཤད་པ། -
འ13
274
215
215
276
མཇུག་གི་དོན།
༡༽ སངས་རྒྱས་ཀྱི་བསྟན་པ་ངོས་བཟུང་བ།
༢༽ རང་བཟོ་སྤངས་ཤིང་ནོངས་པ་གསོལ་བ། -
༣༽ ཐར་འདོད་ཀྱི་འདུལ་བྱ་ལ་བག་ཡོད་པར་གདམས་པ། -
217
དུས་
པ
།
27
མཛད་བྱང་།
27



28i
2si
23s
2s
དཀར་ཆག
ཤོག་གྲངས།
མངོན་པ་ཀུན་བཏུས་ཀྱི་དཀའ་འགྲེལ་མཁས་པའི་ཡིད་འཕྲོག་ཅེས་བྱ་བའི་དཀར་ཆག
༡༽ མཆོད་བརྗོད། -
༢༽ ཆོས་མངོན་པའི་མདོ་དང་། དགོངས་འགྲེལ་གྱི་བསྟན་བཅོས། –
༣༽ མཚན་གྱི་དོན། -
༤༽ འགྱུར་གྱི་ཕྱག -
གཞུང་གི་དོན།
༡༽ ཀུན་ལས་བཏུས་པ་ལྔའི་སྤྱི་བཤད།
དང་པོ་མཚན་ཉིད་ཀུན་ལས་བཏུས་བཤད་པ།
མཁས་པར་བྱ་བའི་གཞི་རྒྱས་པར་བཤད་པ་ལ།
༡༽ ཕུང་ཁམས་སྐྱེ་མཆེད་ཀྱི་དབྱེ་བ།
༢༽ དབྱེ་བ་དེར་གྲངས་ངེས་པའི་རྒྱུ་མཚན། །
༣༽ ཟག་བཅས་ཀྱི་ཐུན་མོང་མ་ཡིན་པའི་ཆོས། -
༤༽ དབྱེ་བ་སོ་སོའི་མཚན་ཉིད། -
༥༽ མཚན་གཞིའི་རྣམ་གཞག་
ཕུང་བོའི་རྣམ་བཞག་
ཀ༽ གཟུགས་ཀྱི་ཕུང་པོ། -
ཁ༽ ཚོར་བའི་ཕུང་པོ། -
ག༽ འདུ་ཤེས་ཀྱི་ཕུང་པོ།
264
284
284
234
25
286
288
289



الدر
ཤོག་གྲངས།
དཀར་ག
ང༽ འདུ་བྱེད་ཀྱི་ཕུང་བོ།
༡༽ མཚུངས་ལྡན་འདུ་བྱེད་སེམས་བྱུང་ལྔ་བཅུ་རྩ་གཅིག་བསྟན་པ།
༢༽ ལྟ་ངན་དྲུག་ཅུ་རྩ་གཉིས་བཤད་པ། -
༣༽ ལྡན་མིན་འདུ་བྱེད་ཉེར་གསུམ་དུ་དབྱེ་བ། -
29
293
294
29
301
304
བ
།
304
༄༅། རྣམ་ཤེས་ཀྱི་ཕུང་པོ།
༡༽ ཀུན་གཞི་རྣམ་ཤེས།
༢༽ ཉོན་ཡིད་བཤད་པ། -
༢༽ ཁམས་ཀྱི་རྣམ་པར་བཞག་པ། -
༣༽ སྐྱེ་མཆེད་ཀྱི་རྣམ་པར་བཞག་པ།
༤༽ ཡུལ་རྟེན་དབང་པོ་གསུམ་ས་མཚུངས་རྣམ་བཞག ཡ
༦༽ གོ་རིམས་ངེས་པའི་རྒྱུ་མཚན།
༧༽ སྒྲ་དོན་བཤད་པ། -
༨༽ ཕུང་པོ་ལྔའི་དཔེ་བཤད་པ།
༩༽ ཆོས་གསུམ་གྱི་རྣམ་པའི་རབ་དབྱེ་བཤད་པ། -
305
306
306
306
306
ཀ༽ རྟེན་འབྲེལ་ཡན་ལག་བཅུ་གཉིས་བཤད་པ།
---31



༡༨
དགར་ག
ཤོག་གྲངས།
109
གཉིས་བ་བདེན་པ་རྣམ་ངེས་ཀུན་ལས་རྒྱུས་བཤད་པ།
༡༽ སྡུག་བསྔལ་བདེན་བ་བཤད་པ་ལ།
ཀ༽ མཚན་གཞི། -
ཁ༽ མཚན་ཉིད། -
ག༽ དབྱེ་བ་གཞན་བཤད་པ།
ང༽ འགྲུབ་པའི་རིམ་པ།
310
aii
32
༢༽ ཀུན་འབྱུང་བདེན་བ་བཤད་པ་ལ།
ཀ༽ ཉོན་མོངས་པའི་ཀུན་འབྱུང་། -
ཁ༽ ལས་ཀྱི་ཀུན་འབྱུང་། །
313
316
༣༽ འགོག་པའི་བདེན་པ་བཤད་པ་ལ།
ཀ༽ རང་གི་མཚན་ཉིད་བཤད་པ། -
ཁ༽ སྤྱིའི་མཚན་ཉིད་བཤད་པ། -
ས་ས་
319
320
ཟ༽ ལམ་གྱི་བདེན་བ་བཤད་པ་ལ།
ཀ༽ མཐོང་ལམ། །
ཁ༽ སྒོམ་ལམ། –



32
2s
དཀར་ཆག
ཤོག་གྲངས།
གསུམ་བ་ཆོས་རྣམ་ངེས་ཀུན་ལས་བཏུས་བཤད་བ།
༡༽ གསུང་རབ་ཡན་ལག་བཅུ་གཉིས་སུ་དབྱེ་བ། -
༢༽ དེ་སྡེ་སྣོད་གསུམ་དུ་བསྡུས་ཚུལ་བསྟན་པ། –
༣༽ ཡུལ་ཅན་ཤེས་པ་འཇུག་པའི་རིམ་པ། –
༽ ཤིན་ཏུ་རྒྱས་པའི་སྡེ་སྣོད་དང་དེའི་ཡུལ་ཅན་བྱེ་བྲག་ཏུ་བཤད་པ། -
ཀ༽ཡུམ་གྱི་མདོ་ལས་སྒྲས་ཟིན་ལ་དེ་ལྟར་གསུངས་པ་སྒྲ་ཇི་བཞིན་པ་མ་ཡིན་པའི་དོན་བཤད་པ། ————
ཁ༽ཡུམ་གྱི་མདོའི་དོན་རྟོགས་པའི་ཐབས་དགོངས་པ་བཞི་དང་ལྡེམ་དགོངས་བཞི་བཤད་པ།
332
32
330
334
བཞི་བ་ཐོབ་བ་རྣམ་ངེས་ཀུན་ལས་ཧུས་བ་བཤད་པ།
༡༽ གང་ཟག་རྣམ་པར་བཞག་པ།
ཀ༽ སྤྱི་བཤད། -
ཁ༽ སོ་སོར་བཤད་པ་ལ།
༡༽ རྒྱུན་ཞུགས་ཞུགས་གནས་བཤད་པ། -
༢༽ ཕྱིར་འོང་ཞུགས་གནས་བཤད་པ། །
༢༽ ཕྱིར་མི་འོང་ཞུགས་གནས་བཤད་པ། --
༤༽ དགྲ་བཅོམ་ཞུགས་གནས་བཤད་པ། -
༥༽ རྒྱུན་ཞུགས་བྱེ་བྲག་ཏུ་བཤད་པ། -
336
334
338
341



༢༠
དཀར་ཆག
ཤོག་གྲངས།
344
344
༢༽ མངོན་པར་རྟོགས་བ་རྣམ་བར་བཞག་བ།
ཀ༽ མངོན་རྟོགས་ཀྱི་དབྱེ་བ། -
ཁ༽ སོ་སོའི་མཚན་ཉིད། -
ག༽ཉན་ཐོས་ཀྱི་མངོན་རྟོགས་དང་། བྱང་སེམས་ཀྱི་མངོན་རྟོགས་ཀྱི་ཁྱད་པར།
ང༽ མངོན་རྟོགས་དེ་དག་དང་འབྲེལ་བའི་ཡོན་ཏན་གྱི་ཁྱད་པར། –
༣༽ ཐེག་བ་ཆེན་པོའི་གང་ཟག་དང་དེབ་རྒྱུད་ལ་སྐྱེ་བའི་ཆོས་བྱེ་བྲག་ཏུ་འཆད་པ།
345
346
= །
འEEI
，
347
ལྔ་བ་འབེལ་གཏམ་རྣམ་ངེས་ཀུན་ལས་བཏུས་བ་བཤད་པ།
༡༽ མདོར་བསྟན་པ། -
༢༽ རྒྱས་པར་བཤད་པ། -
གས
349
349
ག- 151
བཞི་བ་འཇུག་གི་དོན་ལ།
༡༽ མཛད་པ་པོ་གང་གིས་མཛད་པ།
༢༽ ལོ་པཎ་གང་གིས་བསྒྱུར་བ། -
༣༽ མཛད་བྱང་། -
༤༽དཔར་བྱང་སྨོན་ཚིག །
351
352
353



གནས་དང་པོ།
ཐུགས་བསྐྱེད་ཚུལ།
༄༅། །ཆོས་མངོན་པ་མཛོད་ཀྱི་དགོངས་པ་ལེགས་བར་བཤད་པ་ཤེས་བྱ་
རབ་གསལ་ཞེས་བྱ་བ་ལས་གནས་དང་བོ་
བཞུགས་སོ། །
། གྲངས་མེད་ཚོགས་གཉིས་རིན་ཆེན་ལས་གྲུབ་ཅིང་། །བདག་མེད་མཁྱེན་པའི་བར་རིམ་བཞི་ཡིས་
མཛེས། །ཚད་མེད་འཕགས་པའི་གསེར་རིས་བསྐོར་བ་ཡི། །མཉམ་མེད་ཐུབ་དབང་ལྷུན་པོར་གུས་ཕྱག་
འཚལ། །གང་གི་མགུར་ནས་བསིལ་བུར་བཀའ་བསྩལ་པ། །ཟབ་དང་རྒྱ་ཆེ་མངོན་པའི་གསུང་རབ་རྣམས།།
ལེགས་པར་སྡུད་མཛད་ཤཱ་རིའི་བུ་ལ་སོགས། །དགྲ་བཅོམ་ཆོས་ཀྱི་སྤྱན་ལྡན་བདུན་ལ་འདུད། །ཆོས་
མངོན་ཡངས་པའི་མཁའ་ལ་ཆེར་འཕགས་ཤིང་། །མཁྱེན་བརྩེའི་འོད་ཟེར་སྟོང་གི་ཁོར་ཡུག་ཅན། །ཐུབ་
བསྟན་གླིང་བཞི་མཐའ་དག་སྣང་བྱེད་པ། །ཐོགས་མེད་སྐུ་མཆེད་སྨྲ་བའི་ཉི་མ་རྒྱལ། །ཆོས་མངོན་བསྟན་
བཅོས་མཛོད་ཀྱི་ཁ་ཕྱེ་ནས། །རྒྱ་བོད་གདུལ་བྱའི་རེ་བ་སྐོང་བྱེད་པ། །གྲགས་པའི་བཤེས་གཉེན་ཁ་ཆེ་
གང་སྤེལ་དང་། །མཆིམས་ཀྱི་མཁས་པ་རིམ་པར་བྱོན་ལ་འདུད། །རྒྱལ་བའི་གདུང་ཚབ་སྙིགས་དུས་
ཐམས་ཅད་མཁྱེན། །མཉམ་མེད་རྗེ་བཙུན་ཙོང་ཁ་ཡབ་སྲས་དང་། །གང་གི་དྲིན་ལས་ཆོས་འདི་ཐོས་གྱུར་
པ། །ཡོངས་འཛིན་དམ་པའི་བཀའ་དྲིན་ཡང་ཡང་དྲན། །དེ་ལྟར་ཕྱག་འོས་རྣམས་ལ་ཕྱག་བྱས་ཏེ། །ཇི་ལྟ་
ཇི་སྙེད་རྣམ་མང་ཤེས་བྱའི་ཚོགས། །དེང་ནས་བསྐལ་བཟང་རྣམས་ལ་གསལ་པའི་ཕྱིར། །ལེགས་བཤད་
རབ་གསལ་འོད་བརྒྱ་སྤྲོ་བར་བྱ།
དེ་ལ་འདིར་བདག་ཅག་གི་སྟོན་པ་ཐུབ་པའི་དབང་པོས་རྫ་མཁན་གྱི་ཁྱེའུ་སྣང་བྱེད་དུ་གྱུར་པའི་
ཚེ། ཤཱཀྱ་ཐུབ་པ་ཆེན་པོའི་དྲུང་དུ་ཐུགས་བསྐྱེད་པ་ནས་བཟུང་སྟེ་བསྐལ་ཆེན་གྲངས་མེད་གསུམ་དུ་ཚོགས་
བསགས་པའི་དང་པོ་ལ་སངས་རྒྱས་རིན་ཆེན་གཙུག་ཏོར་ཅན་གྱི་བར་སངས་རྒྱས་བདུན་ཁྲི་ལྔ་སྟོང་དང་།
དེའི་རྗེས་མར་མེ་མཛད་ཀྱི་བར་བདུན་ཁྲི་དྲུག་སྟོང་དང༌། དེའི་རྗེས་རྣམ་གཟིགས་ཀྱི་བར་བདུན་ཁྲི་བདུན་



ཚོགས་བསགས་ཚུལ།
གནས་དང་པོ།
སྟོང་མཆོད་པ་ཡིན་ཏེ། ཇི་སྐད་དུ། རྣམ་གཟིགས་མར་མེ་རིན་ཆེན་གཙུག །གྲངས་མེད་གསུམ་གྱི་ཐ་མར་
བྱུང་། །དང་པོ་ཤཱཀྱ་ཐུབ་པ་ཡིན། ཞེས་གསུངས་པ་དང་། རང་འགྲེལ་ལས། བཅོམ་ལྡན་འདས་བྱང་ཆུབ་
སེམས་དཔར་གྱུར་པ་ན་སངས་རྒྱས་ཇི་སྙེད་ཅིག་ལ་བསྙེན་བཀུར་བྱས་ཤེ་ན། བསྐལ་པ་གྲངས་མེད་པ་
དང་པོ་ལ་ནི་སངས་རྒྱས་བདུན་ཁྲི་ལྔ་སྟོང་ལ་བསྙེན་བཀུར་བྱས་སོ། །གཉིས་པ་ལ་ནི་བདུན་ཁྲི་དྲུག་སྟོང་
ལ་བསྙེན་བཀུར་བྱས་སོ། །གསུམ་པ་ལ་ནི་བདུན་ཁྲི་བདུན་སྟོང་ལ་བསྙེན་བཀུར་བྱས་སོ། །བསྐལ་པ་
གྲངས་མེད་པ་གང་གི་ཐ་མར་སངས་རྒྱས་གང་ཞིག་བྱུང་བར་འགྱུར། ཞེ་ན། ཟློག་པའི་གོ་རིམ་གྱི་གོ་རིམ་
བཞིན་དུ། རྣམ་གཟིགས་མར་མེ་རིན་ཆེན་གཙུག །གྲངས་མེད་གསུམ་གྱི་ཐ་མར་བྱུང་། ཡང་དག་པར་
རྫོགས་པའི་སངས་རྒྱས་རིན་ཆེན་གཙུག་ཏོར་ཅན་གྱི་ཚེ་ནི་བསྐལ་པ་གྲངས་མེད་དང་པོ་རྫོགས་སོ། །བཅོམ་
ལྡན་འདས་མར་མེ་མཛད་ཀྱི་ཚེ་ནི་གཉིས་པ་རྫོགས་སོ། །དེ་བཞིན་གཤེགས་པ་རྣམ་གཟིགས་ཀྱི་ཚེ་ནི་
གསུམ་པ་རྫོགས་སོ། །དེ་ཐམས་ཅད་ཀྱི་དང་པོ་ཤཱཀྱ་ཐུབ་པ་ཡིན། སྔོན་ཤཱཀྱ་ཐུབ་པ་ཞེས་བྱ་བ་ཡང་དག་
པར་རྫོགས་པའི་སངས་རྒྱས་གང་ལ་བཅོམ་ལྡན་འདས་བྱང་ཆུབ་སེམས་དཔར་གྱུར་པའི་ཚེ་བདག་
ཀྱང་འདི་འདྲ་བའི་རྣམ་པ་ཁོ་ནར་སངས་རྒྱས་པར་ཤོག་ཅིག །ཅེས་དང་པོར་སྨོན་ལམ་བཏབ་པ་བྱུང་སྟེ།
དེ་ཡང་འདི་བཞིན་དུ་རྩོད་པའི་དུས་ཁོ་ན་འབྱུང་ལ། དེའི་བསྟན་པ་ཡང་ལོ་ལྔ་སྟོང་གི་མཐའི་བར་དུ་གནས་
པར་གྱུར་ཏོ། །ཞེས་གསུངས་པ་དང་། གྲགས་པའི་བཤེས་གཉེན་གྱིས་མཛད་པའི་དོན་གསལ་ལས་ཀྱང་།
གང་ལ་བཅོམ་ཞེས་བྱ་བ་རྒྱས་པར་བྱུང་བ་ནི་རྫ་མཁན་སྣང་བྱེད་ཅེས་བྱ་བར་གྱུར་པས་དང་པོར་སྨོན་ལམ་
བཏབ་པའོ། །ཞེས་དང་། གང་སྤེལ་དུའང་དེ་ལྟར་བཤད་པའི་ཕྱིར། འདོད་ན། རྣམ་གཟིགས་ཀྱི་བར་གྱི་
གྲངས་མེད་གསུམ་པ་རྫོགས་ན་དེ་མ་ཐག་ཁོ་ནར་སངས་རྒྱས་པར་འགྱུར་ལ། དེ་ལྟ་ན་འཁོར་བ་འཇིག་
སོགས་ཀྱི་བར་དུ་ཆོད་པ་དང་འགལ་ལོ། །ཞེ་ན། སྐྱོན་མེད་དེ། གྲངས་མེད་གསུམ་པ་རྫོགས་ཀྱང་ཚོགས་
ཡོངས་སུ་རྫོགས་པ་མ་ཡིན་པའི་ཕྱིར་ཏེ། གང་སྤེལ་ལས། གྲངས་མེད་པ་རྫོགས་ཀྱི་རྣམ་པ་ཐམས་ཅད་དུ་
ཚོགས་ཡོངས་སུ་རྫོགས་པ་ནི་མ་ཡིན་ནོ། །དེ་ལྟར་ན། འོད་སྲུང་མངོན་པར་རྫོགས་པར་སངས་རྒྱས་པའི་



གནས་དང་པོ།
ཚོགས་བསགས་ཚུལ།
3
ཚེ་ཚངས་པར་སྤྱད་པ་ཤིན་ཏུ་སྤྱད་ནས་དགའ་ལྡན་གྱི་ལྷའི་རིགས་སུ་སླར་འཁྲུངས་སོ། །ཞེས་བྱ་བའི་མདོ་
འདི་ཡང་ཚད་མར་གྱུར་པ་ཡིན་ནོ། །ཞེས་གསུངས་པའི་ཕྱིར། ཚོགས་རྫོགས་པའི་ཚེ་ནི་ཕར་ཕྱིན་དྲུག་
རྫོགས་པར་བྱ་དགོས་པ་ནི། ཇི་སྐད་དུ། ཀུན་ལ་ཐམས་ཅད་སྙིང་རྗེ་ཡིས། །སྦྱིན་པར་བྱེད་པས་སྦྱིན་པ་
རྫོགས། །ཆགས་བཅས་ཡན་ལག་བཅད་ཀྱང་ནི། །མི་འཁྲུགས་བཟོད་དང་ཚུལ་ཁྲིམས་ཀྱི། །སྐར་རྒྱལ་
བསྟོད་པས་བརྩོན་འགྲུས་ཀྱི། །དེ་མ་ཐག་ལ་ཏིང་འཛིན་བློའི། ཞེས་པ་རྩ་འགྲེལ་གྱིས་བསྟན་ཏེ། མགོ་ལ་
སོགས་པ་རྣམ་སྨིན་ལ་མི་རེ་བར་སྙིང་རྗེས་བྱིན་པས་སྦྱིན་པའི་ཕར་ཕྱིན་དང་། རང་གི་ཡན་ལག་བཅད་
ཀྱང་མི་འཁྲུགས་ན་བཟོད་པ་དང་ཚུལ་ཁྲིམས་ཀྱི་ཕར་ཕྱིན་དང་། སངས་རྒྱས་སྐར་རྒྱལ་བསྟོད་པས་བརྩོན་
འགྲུས་དང་
། རྡོ་རྗེ་ལྟ་བུའི་ཏིང་ངེ་འཛིན་བསྐྱེད་པས་ཕར་ཕྱིན་ཐ་མ་གཉིས་རྫོགས་པར་བྱ་དགོས་པའི་ཕྱིར།
ཡང་ན། གྲུབ་མཐའ་གོང་མ་ལྟར་ཕར་ཕྱིན་དྲུག་གི་ཉམས་ལེན་རྫོགས་པ་ལ་སྦྱར་རོ། །དེ་ཡང་བསེ་རུརང་
སངས་རྒྱས་ཚོགས་ལམ་གྱི་སྐབས་སུ་བསྐལ་ཆེན་བརྒྱར་ཚོགས་བསགས་ནས་སྦྱོར་ལམ་དྲོད་ཡན་ཆད་
བསམ་གཏན་བཞི་པ་ལ་བརྟེན་ནས་སྟན་ཐོག་གཅིག་ལ་བསྐྱེད་པ་བཞིན་དུ། འདིར་ཡང་ཚོགས་ལམ་གྱི་
སྐབས་སུ་བསྐལ་ཆེན་གྲངས་མེད་གསུམ་དུཚོགས་བསགས་ནས་སྦྱོར་ལམ་དྲོད ཡན་ཆད་སྔར་བཞིན་
བགྲོད་པ་ཡིན་ཏེ། ཇི་སྐད་དུ། སྟོན་དང་བསེ་རུ་བྱང་ཆུབ་པ། །བསམ་གཏན་མཐའ་རྟེན་གཅིག་ལ་ཀུན། །
དེ་ཡི་སྔོན་དུ་ཐར་ཆ་མཐུན། ཞེས་དང་། རང་འགྲེལ་ལས། དེ་གཉིས་ནི་ཏིང་ངེ་འཛིན་མི་གཡོ་བ་དང་
གསལ་བའི་ཕྱིར་བསམ་གཏན་བཞི་པ་ཁོ་ན་ལ་བརྟེན་ཏེ་སྟན་ཅིག་ཁོ་ན་ལ་ངེས་པར་འབྱེད་པའི་ཆ་དང་
མཐུན་པ་ནས་བཟུང་སྟེ། བྱང་ཆུབ་ཀྱི་བར་དུ་སྐྱེད་པར་བྱེད་དོ། །ཞེས་གསུངས་པའི་ཕྱིར། དེ་ལ་གཞན་དག་
ན་རེ། སྲིད་པ་ཐ་མ་པའི་བྱང་སེམས་ཚོགས་ལམ་པ་དང་རང་རྒྱལ་ཚོགས་ལམ་པ་ཡོད་པར་ཐལ་ལོ། །
འདོད་ན། སྲིད་པ་ཐ་མ་པའི་ཉན་ཐོས་ཚོགས་ལམ་པ་ཡོད་པར་ཐལ་ལོ། །ཞེ་ན། མི་མཚུངས་ཏེ། འོ་ན།
ཉན་ཐོས་སྦྱོར་ལམ་པ་ཡིན་ན་སྲིད་པ་ཐ་མ་པ་ཡིན་དགོས་པར་ཐལ། བྱང་སེམས་དང་རང་རྒྱལ་ལ་དེ་
དགོས་པའི་ཕྱིར། ཁྱབ་པ་ཁས། རྟགས་དྲངས་མ་ཐག་པའི་ལུང་གིས་གྲུབ། འདོད་མི་ནུས་ཏེ། རྒྱུན་ཞུགས་



གནས་དང་པོ།
མངོན་པར་རྫོགས་པར་སངས་རྒྱས་པའི་ཚུལ།
སྲིད་པ་ལན་བདུན་པ་བཤད་པ་སོགས་ཀྱི་གནོད་པས་སོ། །གཞན་ཡང་། སྲིད་པ་ཐ་མ་པའི་བྱང་སེམས་
ཚོགས་ལམ་པ་ཡོད་པར་ཐལ། གཞོན་ནུ་དོན་ཐམས་ཅད་གྲུབ་པ་དེ་དེ་ཡིན་པའི་ཕྱིར་ཏེ། དེ་སྐུ་ཚེ་དེ་ལ་
སངས་རྒྱ་བའི་ཕྱིར། གལ་ཏེ། རྣམ་གཟིགས་མར་མེ་རིན་ཆེན་གཙུག ཅེས་པ་འདི་ལྟར་ན། འདུལ་བ་ལུང་
གི་བར་སྡོམ་ལས། །སངས་རྒྱས་ཤཱཀྱ་ཐུབ་པ་ནས། །འདྲེན་པ་ཡུལ་འཁོར་སྐྱོང་ཀྱི་བར། །བདུན་ཁྲི་ལྔ་སྟོང་
ཚང་བ་ཡི། །སངས་རྒྱས་རྣམས་ནི་ངས་མཆོད་དོ། །སངས་རྒྱས་ལེགས་མཛད་ནས་བཟུང་སྟེ། །དབང་པོ་
རྒྱལ་མཚན་ཐུབ་པའི་བར། བདུན་ཁྲི་དྲུག་སྟོང་ཚང་བ་ཡི། །སངས་རྒྱས་རྣམས་ནི་ངས་མཆོད་དོ། །སངས་
རྒྱས་མར་མེ་མཛད་ནས་ནི། །སངས་རྒྱས་འོད་སྲུངས་བར་དག་ཏུ། །བདུན་ཁྲི་བདུན་སྟོང་ཚང་བ་ཡི། །
སངས་རྒྱས་རྣམས་ནི་ངས་མཆོད་དོ། །ཞེས་གསུངས་པ་དང་མི་མཐུན་ནོ། །ཞེ་ན། དོགས་གཞི་ཅུང་ཟད་
ཡོད་མོད། ཕྱོགས་གཉིས་ཀ་འགལ་མེད་དུ་ཁས་བླངས་ན་རུང་ངམ་སྟེ་དཔྱད་དོ། །དྲོད་ཡན་ཆད་སྟན་ཐོབ་
གཅིག་ལ་བགྲོད་ནས། བྱང་ཆུབ་མངོན་དུ་བྱེད་པ་ལ་ཡང་མཐོང་ལམ་དང་སྒོམ་ལམ་མངོན་དུ་བྱ་དགོས་
ཏེ། བྱང་སེམས་ཀྱི་ལམ་དུ་སྒྲིབ་པའི་ས་བོན་སྤོང་དགོས་པའི་ཕྱིར། ས་བཅུའི་རྣམ་གཞག་ནི་ཁས་མི་བླངས་
ཏེ། ས་བདུན་གྱི་བར་གྲངས་མེད་གཉིས་པ་རྫོགས་པ་དང་། ས་ཕྱི་མ་གསུམ་གྱི་གནས་སྐབས་སུ་གྲངས་
མེད་གསུམ་པ་རྫོགས་པའི་རྣམ་གཞག་མི་འཐད་པའི་ཕྱིར། །
མདོར་ན་བདག་ཅག་གི་སྟོན་པས་ཚོགས་ལམ་གྱི་སྐབས་སུ་ཚོགས་བསགས། སྦྱོར་ལམ་མཐོང་
ལམ་སྒོམ་ལམ་མངོན་དུབྱས་ཤིང་། ཁྱད་པར་སྒོམ་ལམ་རྡོ་རྗེ་ལྟ་བུའི་ཏིང་ངེ་འཛིན་གྱིས་ཉོན་མོངས་ཅན་
མ་ཡིན་པའི་མི་ཤེས་པའི་ས་བོན་སྦྱངས་ཏེ། ཟད་མི་སྐྱེ་ཤེས་ཀྱི་བྱང་ཆུབ་བརྙེས་པའི་སྒོ་ནས་སངས་རྒྱས་པ་
ཞེས་བྱའོ། །དེ་ཡང་ཆོས་སྐུ་མངོན་དུ་བྱས་ཀྱི་ལོངས་སྐུ་དང་མཆོག་གི་སྤྲུལ་སྐུའི་རྣམ་གཞག་མི་བྱ་ཞིང་།
གཟུགས་སྐུ་ལ་གནས་པའི་ཚེ། སྡུག་བསྔལ་གྱི་ཕུང་པོ་དང་བཅས་པ་དང་། ལྷག་མེད་ཀྱི་ཚེ་ཕུང་པོ་དང་པོ་
གསུམ་དང་ལྔ་པ་དང་མཚུངས་ལྡན་འདུ་བྱེད་རྒྱུན་ཆད་པར་འགྱུར་བ་ཡིན་ཏེ། །མདོ་ལས། མར་མེ་ཤི་བར་
གྱུར་པ་བཞིན། །གང་དུ་ལུས་ཞིག་འདུ་ཤེས་འགགས། །ཚོར་བ་ཐམས་ཅད་བྲལ་གྱུར་ཅིང་། །འདུ་བྱེད་ཉེ་



གནས་དང་པོ།
ཆོས་འཁོར་བསྐོར་བའི་ཚུལ།
བར་ཞི་བ་དང་། །རྣམ་པར་ཤེས་པའང་ནུབ་པར་གྱུར། །ཞེས་གསུངས་པའི་ཕྱིར། ལྡན་མིན་འདུ་བྱེད་རྒྱུན་
ཆད་པར་འགྱུར་མི་འགྱུར་བརྟག་པར་བྱ་དགོས་ཏེ། ལྷག་མེད་མྱང་འདས་ཐོབ་པའི་ཐོབ་པ་ལྡན་མིན་
འདུ་བྱེད་ཡིན་པའི་ཕྱིར། མངོན་པ་གོང་མར་ཡང་། ལྷག་མེད་ཀྱི་ཚེ་ཕུང་པོ་རྒྱུན་ཆད་པ་བྱེ་མདོ་གཉིས་དང་
འདྲའོ།
སངས་རྒྱས་པའི་ཚེ་གདུལ་བྱ་ལ་ཆོས་ཕུང་བརྒྱད་ཁྲི་བཞི་སྟོང་བཀའ་སྩལ་པ་ཡིན་ཏེ། ཇི་སྐད་དུ།
ཆོས་ཀྱི་ཕུང་པོ་བརྒྱད་ཁྲི་དག །གང་རྣམས་ཐུབ་པས་གསུངས་དེ་དག །ཞེས་གསུངས། ཆོས་ཕུང་གི་ཚད་
ཀྱང༌། ཇི་སྐད་དུ། ཁ་ཅིག་བསྟན་ཆོས་ཚད་ཅེས་ཟེར། །ཕུང་པོ་ལ་སོགས་གཏམ་རེའང་ཡིན། །ཞེས་
གསུངས་པ་ལྟར། ཤཱརིའི་བུས་བསྡུས་པའི་ཆོས་ཀྱི་ཕུང་པོ་ཞེས་བྱ་བའི་གསུངས་རབ་དེ་ཆོས་ཕུང་གཅིག་གི་
ཚད། དེ་ལ་ཤོ་ལོ་ཀ་དྲུག་སྟོང་ཡོད། ཅེས་པ་དང༌། ཕུང་ཁམས་སྐྱེ་མཆེད་ཀྱི་གཏམ་རྒྱུད་ཚང་བ་རེ་སྟོན་
པའི་གསུང་རབ་དེ་ཆོས་ཕུང་གཅིག་གི་ཚད་ཡིན་ཞེས་ཟེར། དེ་མི་འཐད་དེ། སྤྱོད་པ་རྣམས་ཀྱི་གཉེན་པོར་
ནི། །ཆོས་ཀྱི་ཕུང་པོ་མཐུན་པར་གསུངས། ཞེས་འབྱུང་བ་ལས། ཉོན་མོངས་ལ་སྤྱོད་པ་བརྒྱད་ཁྲི་བཞི་སྟོང་
གང་ཡང་རུང་བའི་གཉེན་པོ་ཚང་བ་རེ་སྟོན་པའི་གསུང་རབ་དེ་ཆོས་ཕུང་གཅིག་གི་ཚད་དུ་བྱ་དགོས་པའི་
ཕྱིར་ཏེ། རང་འགྲེལ་ལས། སྔ་མ་གཉིས་གཞན་ལུགས་དང༌། ཕྱི་མ་རང་ལུགས་སུ་གསལ་བའི་ཕྱིར།
བརྒྱད་ཁྲི་ཞེས་པ་ཙམ་ལས་མ་བྱུང་ཡང་། བརྒྱད་ཁྲི་དང་བརྒྱད་ཁྲི་བཞི་སྟོང་གཉིས་ཀ་མདོ་ལས་གསུངས་
པས་སྐྱོན་མེད་དོ། །ཆོས་ཕུང་དེ་རྣམས་ལུང་གི་ཆོས་འཁོར་ཡིན་ལ། དེ་ཡང་བདེན་བཞིའི་ཆོས་འཁོར་
དངོས་སམ། དེར་གཏོགས་ཀྱི་གསུང་རབ་ལ་བརྗོད་པ་ཡིན་ཏེ། བདེན་བཞིའི་ཆོས་འཁོར་བསྐོར་བའི་ཚེ་
ཀུན་ཤེས་ཀཽཎྜིནུའི་རྒྱུད་ལ་མཐོང་ལམ་སྐྱེས་པ་ན། ལྷ་རྣམས་ཀྱིས། ཨ་ལ་ལ་འཛམ་བུའི་གླིང་དུ་ཆོས་ཀྱི་
འཁོར་ལོ་བསྐོར་བ་མཐོང་ངོ༌། །ཞེས་འབྱུང་བའི་ཕྱིར། དེས་མཐོང་ལམ་ཁོ་ན་རྟོགས་པའི་ཆོས་འཁོར་དུ་
འཇོག་པའང་གྲུབ་ལ། དེའི་རྒྱུ་མཚན་ཀྱང་ཡོད་དེ། ཇི་སྐད་དུ། ཆོས་ཀྱི་འཁོར་ལོ་མཐོང་བའི་ལམ། །མྱུར་
བར་འགྲོ་སོགས་རྩིབས་སོགས་ཕྱིར། ཞེས་གསུངས་པ་ལས་ན། མཐོང་ལམ་དང་འཁོར་ལོ་རིན་པོ་ཆེ་ལ་



ཆོས་འཁོར་བསྐོར་བའི་ཚུལ།
གནས་དང་པོ།
འདྲ་ཆོས་ཡོད་པས་དེ་ལྟར་བརྗོད་པའི་ཕྱིར། འདྲ་ཆོས་ཡོད་དེ། གཞུང་ཆེན་མོ་འམ་བཙུན་པ་དབྱིག་
བཤེས་ལྟར་ན། འཁོར་ལོ་རིན་པོ་ཆེ་དེ་ཡུལ་གཞན་དུ་མྱུར་དུ་འགྲོ་བ་སོགས་ཡིན་པ་བཞིན་དུ། མཐོང་
ལམ་གྱིས་ཀྱང་བདེན་པ་མངོན་སུམ་དུ་རྟོགས་པར་བྱེད་པ་སོགས་ཡིན། བཙུན་པ་དབྱངས་སྒྲོག་ལྟར་ན།།
མཐོང་ལམ་གྱིས་བསྡུས་པའི་འཕགས་ལམ་ཡན་ལག་དང་འཁོར་ལོ་རིན་པོ་ཆེ་ལ་འདྲ་ཆོས་ཁྱད་པར་ཅན་
ཡོད་པར་འཆད་པའི་ཕྱིར། ཁ་ཅིག་ན་རེ། དེ་མི་འཐད་དེ། བྱང་ཆུབ་ཡན་ལག་དང་མཐོང་ལམ་སྦྱོར།
འཕགས་ལམ་ཡན་ལག་དང་སྒོམ་ལམ་སྦྱོར་བའི་ཕྱིར། ཞེ་ན། སྐྱོན་མེད་དེ། མངོན་པ་གོང་མ་ལྟར་ན་དེ་
ལྟར་ཡིན་ཀྱང་། འདིར། སྒོམ་དང་མཐོང་ལ་རབ་ཏུཕྱེ། ཞེས་ཟློག་སྟེ་གསུངས་པའི་ཕྱིར། ཁོ་ན་རེ། མཐོང་
ལམ་ཁོ་ན་རྟོགས་པའི་ཆོས་འཁོར་དུའཇོག་པ་མི་འཐད་དེ། རང་འགྲེལ་ལས། ཡང་ན་འཕགས་པའི་ལམ་
ཐམས་ཅད་ཀྱང་གདུལ་བྱའི་རྒྱུད་ལ་འཇུག་པའི་ཕྱིར་ཆོས་ཀྱི་འཁོར་ལོ་ཡིན་ཏེ། ཞེས་གསུངས་པའི་ནུས་
པས་འཕགས་པའི་མངོན་རྟོགས་ཐམས་ཅད་ཆོས་འཁོར་དུ་གྲུབ་པའི་ཕྱིར། ཞེ་ན་མ་ཁྱབ་སྟེ། དེ་ཉིད་མདོ་
སྡེ་པའི་ཕྱོགས་བཟུང་བའི་བཤད་པ་ཡིན་པའི་ཕྱིར། ལུགས་དེ་ལ་ནི་ལམ་ལྔ་ག་ཡང་ཆོས་འཁོར་དུ་བྱ་
དགོས་ཏེ། གདུལ་བྱའི་རྒྱུད་ལ་འཇུག་པར་མཚུངས་པའི་ཕྱི་རོ། །ཁ་ཅིག །ལུང་གི་ཆོས་འཁོར་ཡིན་ན་བདེན་
བཞིའི་ཆོས་འཁོར་ཡིན་པས་ཁྱབ། ཟེར་ན་མི་འཐད་དེ། འདུལ་བ་ལུང་གི་འཁོར་བའི་འཁོར་ལོ་ཆ་ལྔ་པ་
སྟོན་པའི་གསུང་རབ་རྣམས་བདེན་བཞིའི་ཆོས་འཁོར་དངོས་ཡིན་ཀྱང་། ལུང་གཞན་རྣམས་དེའི་སྡེར་
གཏོགས་སུ་འཇོག་པའི་ཕྱིར། དེ་རྣམས་དེ་དངོས་ཡིན་པ་གྲུབ་སྟེ། དེ་རྣམས་ཀྱིས་བདེན་བཞི་དངོས་སུ་
བསྟན་པའི་ཕྱིར། འོ་ན། བྱེ་བྲག་སྨྲ་བས། བདེན་བཞི་ཆོས་འཁོར་དངོས་སམ་དེར་གཏོགས་ཀྱི་གསུང་
རབ་མ་གཏོགས་ཤེར་ཕྱིན་གྱི་མདོ་བཀར་མི་འདོད་མོད། མདོ་སྡེ་པ་ཇི་ལྟར་འདོད་པ་ཡིན་ཞེ་ན། དེ་ལ་ཁ་
ཅིག་ན་རེ། ལུང་གི་རྗེས་འབྲང་གི་མདོ་སྡེ་པ་དང་། རིགས་པའི་རྗེས་འབྲང་གི་མདོ་སྡེ་པ་གཉིས་སུ་ཕྱེ་ནས།
སྔ་མས་ཤེར་ཕྱིན་གྱི་མདོ་བཀར་མི་འདོད་ཀྱང་། ཕྱི་མས་བཀར་འདོད་པ་རྒྱལ་ཚབ་རིན་པོ་ཆེའི་བཞེད་པ་
ལྟར་ཡིན་ཞེས་ཟེར་ན། དེ་མི་འཐད་དེ། སེམས་ཙམ་པ་ཕྱོགས་ནས་གཞལ་ན་དེ་ལྟར་ཡིན་ཀྱང་། རྩ་



གནས་དང་པོ།
ཆོས་མངོན་པ་མཛོད་ཀྱི་འགྲེལ་བའི་སྐོར།
འགྲེལ་གྱི་རང་སྐད་ལ་མདོ་སྡེ་པ་མཐའ་དག་གིས་ཤེར་ཕྱོགས་ཀྱི་མདོ་བཀར་མི་འདོད་པར་འཆད་པའི་
ཕྱིར་ཏེ། གང་ཟག་གི་བདག འགོག་པའི་རང་འགྲེལ་གནས་དགུ་པའི་ལུགས་ལ་ཤེར་ཕྱིན་གྱི་མདོ་བཀར་
མི་འཆད་པའི་ཕྱིར། བདེན་བཞིའི་ཆོས་འཁོར་དངོས་སམ་དེར་གཏོགས་ཀྱི་གསུང་རབ་དེ་ལ་ཡང་སྡེ་སྣོད་
གསུམ་དུ་ཡོད་དེ། ལྷག་པ་ཚུལ་ཁྲིམས་ཀྱི་བསླབ་པ་དངོས་ཀྱི་བརྗོད་བྱའི་གཙོ་བོར་བྱེད་པའི་གསུང་རབ།
ལྷག་པ་ཏིང་ངེ་འཛིན་གྱི་བསླབ་པ་དངོས་ཀྱི་བརྗོད་བྱའི་གཙོ་བོར་བྱེད་པའི་གསུང་རབ། ལྷག་པ་ཤེས་
རབ་ཀྱི་བསླབ་པ་དངོས་ཀྱི་བརྗོད་བྱའི་གཙོ་བོར་བྱེད་པའི་གསུང་རབ་གསུམ་དུ་ཡོད་པའི་ཕྱིར། དེ་གསུམ་
ཡོད་དེ། འདུལ་བ་ལུང་སྡེ་བཞིའི་ངོ་བོ་དང་པོ་དང་དེའི་ནང་གསེས་ཀྱི་ཏིང་ངེ་འཛིན་གྱི་བསླབ་པ་སྟོན་པ་
ལྟ་བུགཉིས་པ་དང་། དེའི་ནང་གསེས་ཀྱི་ཆོས་རྣམས་ཀྱི་རང་སྤྱིའི་མཚན་ཉིད་སྟོན་པ་རྣམས་གསུམ་པ་ཡིན་
པའི་ཕྱིར། རྟགས་གསུམ་པ་འདི་གྲུབ་སྟེ། མངོན་པའི་སྡེ་སྣོད་ཅེས་པ། བཅོམ་ལྡན་འདས་ཀྱིས། ལོགས་
སུམ་གསུངས་པར་སིལ་བུར་གསུངས་པ་རྣམས་དགྲ་བཅོམ་པ་བདུན་གྱིས་བསྡུས་པ་ལ་མངོན་པ་སྡེ་བདུན་
འབྱུང་བའི་ཕྱིར། སྡོམས་ལས། ཡེ་ཤེས་ལ་འཇུག་ཀཱཏྱའི་བུས། །རབ་ཏུབྱེད་པ་དབྱིག་བཤེས་ཀྱིས། །རྣམ་
ཤེས་ཚོགས་ནི་ལྷ་སྐྱིད་ཀྱིས། །ཆོས་ཀྱི་ཕུང་པོ་ཤཱརིའི་བུས། གདགས་པའི་བསྟན་བཅོས་མོ་འགལ་བུས། །
འགྲོ་བའི་རྣམ་གྲངས་གསུས་པོ་ཆེས། ཁམས་ཀྱི་ཚོགས་ནི་གང་པོས་བསྡུས། །ཞེས་གསུངས་པ་ལྟར་ཡིན་
པའི་ཕྱིར།
དེ་ལྟ་བུའི་ཆོས་མངོན་པ་སྡེ་བན་གྱི་དགོངས་པ་འགྲེལ་པ་ལ་སློབ་དཔོན་ཀུན་མཁྱེན་གཉིས་
པས་བརྗོད་བྱ་གཞི་ལྔ་དང༌། རྗོད་བྱེད་གནས་བརྒྱད་ཀྱི་སྒོ་ནས་འཆད་པ་ལ་ཆོས་མངོན་པ་བརྗོད་རྩ་བ་
བམ་པོ་གཉིས་དང་། རང་འགྲེལ་བམ་པོ་སུམ་ཅུ་རྩ་གཉིས་ཀྱི་བདག་ཉིད་ཅན་འདི་མཛད། རྩ་འགྲེལ་གྱི་
དགོངས་པ་འགྲེལ་བ་ལ་སློབ་དཔོན་རྒྱལ་པོའི་སྲས་གྲགས་པའི་བཤེས་གཉེན་དང་། སློབ་དཔོན་གང་
སྤེལ་གྱི་སོ་སོའི་འགྲེལ་བཤད་དོན་གསལ་བམ་པོ་དྲུག་ཅུ་པ་ཞིག་དང་། འགྲེལ་བཤད་མཚན་ཉིད་ཀྱི་
རྗེས་སུ་འབྲང་བ་བམ་པོ་དྲུག་ཅུཔ་ཞིག་མཛད་དེ། ལེགས་བཤད་ཀྱི་གཏེར་ཆེན་པོ་ཡིན་ནོ། །གཞན་ཡང་།
བར



རྗོད་བྱེད་གནས་བརྒྱུད་དུ་ཕྱེ་ཚུལ།
གནས་དང་པོ།
བདག་ཉིད་ཆེན་པོ་ཕྱོགས་གླང་གིས་མཛད་པའི་འགྲེལ་པ་གནད་ཀྱི་སྒྲོན་མ་དང་། སློབ་དཔོན་བློ་བརྟན་
གྱིས་མཛད་པའི་འགྲེལ་པ་གནམ་ལྕགས་ཐོག་གཟེར་དང་། སློབ་དཔོན་འདུན་བཟང་གིས་མཛད་པའི་
འགྲེལ་པ་མདོ་དང་མཐུན་པ་དང་། བམ་པོ་ཞི་གནས་ལྷས་མཛད་པའི་ཉེར་མཁོའི་བསྟན་བཅོས་རྣམས་
ཡོད་དོ། །
ན་
འོ་ན། བསྟན་བཅོས་འདི་ལ་རྗོད་བྱེད་གནས་བརྒྱད་དུ་འབྱེད་པའི་རྒྱུ་མཚན་ཅི་ཡིན། དེའི་
རྒྱུ་མཚན་ཡོད་དེ། གདུལ་བྱས་ཐར་པ་ཐོབ་པའི་ཕྱིར་དུ་བསྟན་བཅོས་འདི་བརྩམས་པ་གང་ཞིག ཐར་
འདོད་ཀྱི་གདུལ་བྱས་གང་ལ་དམིགས་པའི་ཡུལ་དང༌། དེས་ཉམས་སུ་ལེན་པའི་ལམ་དང༌། བླངས་པའི་
འབྲས་བུ་དང་གསུམ། ཡུལ་ལ་ཇི་ལྟ་བ་དང་ཇི་སྙེད་པ་གཉིས་ཡོད། གནས་དང་པོ་གཉིས་ཀྱི་དམིགས་
ཡུལ་ཇི་སྙེད་པ་དང་། གནས་གསུམ་པ་བཞི་པ་ལྔ་པ་གསུམ་གྱིས་ཇི་ལྟ་བ་དང་། གནས་དྲུག་པས་ཉམས་སུ་
ལེན་པའི་ལམ་དང་། གནས་བདུན་པ་དང་བརྒྱད་པས་ཉམས་སུ་བླངས་པའི་འབྲས་བུ་དེ་བསྟན་པའི་ཕྱིར།
གནས་དང་པོ་གཉིས་ཀྱིས་དེ་ལྟར་བསྟན་པ་དེར་ཐལ། དང་པོས་ཕུང་ཁམས་སྐྱེ་མཆེད་དང་། གཉིས་པས་
དབང་པོ་དང་རྒྱུ་རྐྱེན་སོགས་བསྟན་པ་ཡིན་པའི་ཕྱིར། གནས་གསུམ་པ་སོགས་ཀྱིས་དེ་ལྟར་བསྟན་པ་དེར་
ཐལ། དེ་རྣམས་ཀྱིས་བདེན་བཞི་དང་པོ་གསུམ་བསྟན་པའི་ཕྱིར། གནས་གསུམ་པས་སྡུག་བསྔལ་བདེན་
པ་དང་། བཞི་པ་དང་ལྔ་པས་ཀུན་འབྱུང་བདེན་པ་དང༌། ལྔ་པའི་སྐབས་སུ་འགོག་བདེན་ཡང་བསྟན་པའི་
ཕྱིར། གནས་དྲུག་པས་དེ་ལྟར་བསྟན་པ་དེར་ཐལ། དེས་ལམ་ལྔ་བསྟན་པའི་ཕྱིར། དེས་བདེན་བཞིའི་
ལམ་བདེན་བསྟན་པར་ཡང་གྲུབ་བོ། །གནས་བདུན་པ་དང་བརྒྱད་པས་དེ་ལྟར་བསྟན་པ་དེར་ཐལ།
བདུན་པས་ཐུན་མོང་མ་ཡིན་པའི་ཡོན་ཏན་འབྲས་བུ་དང༌། བརྒྱད་པས་ཐུན་མོང་བའི་ཡོན་ཏན་སྙོམས་
འཇུག་བསྟན་པའི་ཕྱིར།
འོ་ན། རྗོད་བྱེད་གནས་བརྒྱད་ཀྱི་བདག་ཉིད་ཅན་གྱི་བསྟན་བཅོས་འདིས་མངོན་པ་སྡེ་བདུན་གྱི་
དགོངས་པ་གང་གི་སྒོ་ནས་འཆད་པ་ཡིན་ཞེ་ན། བཤད་ཐབས་ཡན་ལག་ལྔའི་སྒོ་ནས་འཆད་པ་ཡིན་ཏེ།



གནས་དང་པོ།
མཆོད་བརྗོད་ཀྱི་དོན་བཤད་པ།
ཆོས་རྣམས་རབ་ཏུ་རྣམ་འབྱེད་མེད་པར་ཞེས་སོགས་ཀྱི་དགོས་དོན་གྱི་སྒོ་ནས་དང་། བསྡུས་དོན་སྔར་
བཤད་པ་ལྟར་བརྗོད་བྱ་གཞི་ལྔ་དང་། རྗོད་བྱེད་གནས་བརྒྱད་དུ་ཕྱེ་ནས་བསྟན་པ་དང་། ཚིག་དོན་གང་
རང་རང་གི་སྐབས་སུ་བཤད་པ་དང་། མཚམས་སྦྱར་ནི་སྔ་མ་སྔ་མ་ལས་ཕྱི་མ་ཕྱི་མ་འབྲེལ་ཆགས་སུ་
འབྱུང་བ་དང་། བརྒལ་ལན་གྱི་བརྒལ་བ་ལོ་གྲག་ཟེར་གསུམ་རྣམས་ལན་བྱེ་བྲག་སྨྲ་བའི་ལུགས་ལུང་
རིགས་དང་སྦྱར་ནས་བཤད་པའི་སྒོ་ནས་འཆད་པའི་ཕྱིར། དེ་ལྟ་བུའི་བསྟན་བཅོས་འདི་འཆད་པ་ལ།
བཞི་ཡོད་དེ། མཚན་གྱི་དོན། འགྱུར་གྱི་ཕྱག །གཞུང་གི་དོན། མཇུག་གི་དོན་རྣམས་སུ་ཡོད་པའི་ཕྱིར། །
དང་པོ་ཡོད་དེ། ལེགས་སྦྱར་གྱི་སྐད་དུ། བསྟན་བཅོས་འདིའི་མཚན་ལ། ཨ་བྷི་དྷམ་ཀོ་ཥ་ཀཱ་རི་
ཀཱ་ཞེས་བྱུང་། བོད་སྐད་དུ་སྒྱུར་ན་ཆོས་མངོན་པའི་མཛོད་ཀྱི་ཚིག་ལེའུར་བྱས་པ་ཞེས་བརྗོད་པའི་ཕྱིར། །
གཉིས་པ་ཡོད་དེ། འཇམ་དཔལ་གཞོན་ནུར་གྱུར་པ་ལ་ཕྱག་འཚལ་ལོ། །ཞེས་ལོ་ཙྪ་བ་དཔལྭ་
རྩེགས་ཀྱིས་ཕྱག་མཛད་པའི་ཕྱིར། །
གསུམ་པ་གཞུང་གི་དོན་འཆད་པ་ལ། ཐོག་མར། གང་ཞིག་ཀུན་ལ་མུན་པ་གཏན་བཅོམ་ཞིང་། །
འཁོར་བའི་འདམ་ལས་འགྲོ་བ་དྲངས་མཛད་པ། །དོན་བཞིན་སྟོན་པ་དེ་ལ་ཕྱག་འཚལ། ཞེས་མཆོད་པར་
བརྗོད་པ་མཛད་པ་ལ་དགོས་པ་ཡོད་དེ། རང་གི་སྟོན་པའི་ཆེ་བའི་བདག་ཉིད་ཤེས་པར་བྱ་བའི་ཆེད་ཡིན་
པའི་ཕྱིར་ཏེ། རང་འགྲེལ་ལས། བསྟན་བཅོས་བྱེད་པར་འདོད་པས་རང་གི་སྟོན་པའི་ཆེ་བའི་བདག་ཉིད་
ཤེས་པར་བྱ་བའི་ཕྱིར་དེ་ལ་ཡོན་ཏན་བརྗོད་པ་སྔོན་དུ་འགྲོ་བའི་ཕྱག་འཚལ་བ་རྩོམ་མོ། །ཞེས་གསུངས་
པའི་ཕྱིར། གཞུང་འདིས་སྟོན་པའི་ཆེ་བའི་བདག་ཉིད་བསྟན་པ་ཡིན་ཏེ། རྐང་པ་དང་པོས་རང་དོན་ཕུན་
ཚོགས། གཉིས་པས་གཞན་དོན་ཕུན་ཚོགས། གསུམ་པས་འཕྲིན་ལས་ཕུན་ཚོགས་དེ་བསྟན་པའི་ཕྱིར།
དང་པོ་གྲུབ་སྟེ། སྤངས་པ་ཕུན་ཚོགས་དངོས་སུ་བསྟན་ནས། རྟོགས་པ་ཕུན་ཚོགས་ཤུགས་ལ་བསྟན་པའི་
ཕྱིར། དེ་དངོས་སུ་བསྟན་པ་དེར་ཐལ། གང་ཞིག་ཅེས་པའི་སྒྲ་བདག་ཅག་གི་སྟོན་པ་ཁོ་ན་ལ་འཇུག་ཅིང་།
ཀུན་ལ་ཐམས་ཅད་ནི་ཤེས་བྱ་ཐམས་ཅད་ལ་བརྗོད་པ་དང་། དེ་མངོན་སུམ་དུ་མཐོང་བ་ལ་སྒྲིབ་པའི་མུན་
，



10
མཆོད་བརྗོད་ཀྱི་དོན་བཤད་པ།
གནས་དང་པོ།
པའམ། མི་ཤེས་པ་སྤངས་པའི་སྤངས་པ་དངོས་སུ་བསྟན་པའི་ཕྱིར། དང་པོ་དེར་ཐལ། རང་འགྲེལ་ལས།
གང་ཞིག་ཅེས་བྱ་བ་ནི། སངས་རྒྱས་ཐམས་ཅད་ཀྱི་དབང་དུབྱས་ནས་སྨྲས་པའོ། །ཞེས་གསུངས་པའི་ཕྱིར།
འདིས་བདག་ཅག་གི་སྟོན་པ་སངས་རྒྱས་མ་ཡིན་པར་འདོད་པ་ལེགས་པར་བཀག་པ་ཡིན་ནོ། །གཉིས་པ་
དེར་ཐལ། མདོ་ལས། བྲམ་ཟེ་ཐམས་ཅད་ཅེས་བྱ་བ་ནི་སྐྱེ་མཆེད་བཅུ་གཉིས་པོ་ཇི་སྙེད་པ་དེ་སྙེད་དོ། །
ཞེས་གསུངས་ཤིང་། སྐྱེ་མཆེད་བཅུ་གཉིས་གང་རུང་མ་ཡིན་པའི་ཆོས་མེད་པའི་ཕྱིར། རྟགས་གསུམ་པ་
དེར་ཐལ། བདག་འཛིན་གྱི་རྩ་བ་ཅན་གྱི་ཕྲ་རྒྱས་བཅུ་ལྟ་བུ་ཉོན་མོངས་ཅན་དང༌། ཉོན་མོངས་ཅན་མ་ཡིན་
པའི་མི་ཤེས་པའམ། མ་རིག་པ་གཉིས་པོ་དེ་ལ་སྒྲིབ་པ་འམ་མུན་པར་བརྗོད་པ་གང་ཞིག །དེ་གཉིས་སྤངས་
པར་དངོས་སུ་བསྟན་པའི་ཕྱིར། དང་པོ་གྲུབ་སྟེ། རང་འགྲེལ་ལས། མི་ཤེས་པ་ནི་ཡང་དག་པའི་དོན་
མཐོང་བ་ལ་གེགས་སུ་གྱུར་པའི་ཕྱིར་མུན་པ་སྟེ། ཞེས་གསུངས་པའི་ཕྱིར། ཁ་ཅིག །སྒྲིབ་པ་གཉིས་པོ་དེ་
གང་རུང་ལ་མུན་པ་དང་འདྲ་ཆོས་གྲུབ་པས་མ་ཁྱབ། ཟེར་ན་མི་འཐད་དེ། དེ་གཉིས་གང་རུང་ཡིན་ན་རང་
རྒྱུད་ལྡན་གྱི་གང་ཟག་གིས་ཡང་དག་པའི་དོན་མཐོང་བ་ལ་གེགས་བྱེད་པའམ་དེའི་རིགས་སུ་གནས་པས་
ཁྱབ་པའི་ཕྱིར། དེ་ལ་ཁོ་ན་རེ། དེ་མ་ཁྱབ་པར་ཐལ། སྤང་བྱ་ལ་དེས་མ་ཁྱབ་པའི་ཕྱིར། དེར་ཐལ། དབང་
ཤེས་དང་དབང་པོ་གཟུགས་ཅན་གང་རུང་ལ་སྒོམ་སྤང་གིས་ཁྱབ་པར་གསུངས་པའི་ཕྱིར། ཞེ་ན། ཐལ་
འགྱུར་དང་པོ་ལ་མ་ཁྱབ་སྟེ། སྤང་བྱ་ལ་སྒྲིབ་པ་གཉིས་པོ་གང་རུང་ཡིན་པས་མ་ཁྱབ་པའི་ཕྱིར་ཡང་ན།
དབང་ཤེས་དང་དབང་པོ་གཟུགས་ཅན་རྣམས་ཀྱང་། རང་རྒྱུད་ལྡན་གྱི་གང་ཟག་ཡང་དག་པའི་དོན་
མཐོང་བ་ལ་གེགས་བྱེད་པའི་རིགས་སུ་གནས་པའི་ཕྱིར་ན་མུན་པ་དང་འདྲ་ཆོས་སུ་གྲུབ་པར་ཁས་བླངས་
པ་ལ་འགལ་བ་མེད་དོ། ཁོ་ན་རེ། སྒྲིབ་པ་དེ་གཉིས་སྤངས་པ་རང་དོན་ཕུན་ཚོགས་སུ་མི་འཐད་པར་ཐལ།
དགྲ་བཅོམ་པ་རྣམས་ཀྱིས་ཀྱང་དེ་གཉིས་སྤངས་པའི་ཕྱིར། ཞེ་ན། མ་གྲུབ་སྟེ། དེ་རྣམས་ཀྱིས་ཉོན་མོངས་
ཅན་མ་ཡིན་པའི་མི་ཤེས་པ་མ་སྤངས་པའི་ཕྱིར་ཏེ། ཤཱ་རིའི་བུས་དེ་བཞིན་གཤེགས་པའི་ཐུགས་རྒྱུད་ཀྱི་
ཟག་མེད་ཀྱི་ཕུང་པོ་མ་ཤེས། མོའུ་འགལ་གྱི་བུས་རང་གི་མ་འོད་ཟེར་ཅན་གྱི་དམྱལ་བར་སྐྱེས་པ་མ་ཤེས།



མཆོད་བརྗོད་ཀྱི་དོན་བཤད་པ།
གནས་དང་པོ།
ཡང་ཤཱརིའི་བུས་ཁྱིམ་བདག་དཔལ་སྐྱེས་ཀྱི་རྒྱུད་ལ་ཐར་པའི་ས་བོན་ཡོད་པར་མ་ཤེས། དགྲ་བཅོམ་པ་དེ་
གཉིས་སོགས་མཐའ་དག་གིས་རྣམ་པའི་རབ་དབྱེ་མཐའ་ཡས་པ་མི་ཤེས་པའི་ཕྱིར། རྟགས་རྣམས་དེར་
ཐལ། དེ་རྣམས་མི་ཤེས་པའི་རྒྱུའམ་རྒྱུ་མཚན་ཡོད་པའི་ཕྱིར། དེར་ཐལ། སངས་རྒྱས་ཀྱི་ཆོས་ཟབ་ཅིང་ཕྲ་
བ་ཡིན་པ་དང་། ཡུལ་ཤིན་ཏུ་བསྐལ་བ་ཡིན་པ་དང་། དུས་ཤིན་ཏུ་བསྐལ་བ་དང༌། ཁམས་དང་། འགྲོ་བ་
དང་། སྐྱེ་སོགས་མཐའ་ཡས་པ་ལས་རིམ་པ་བཞིན་དུ་གྲུབ་པའི་ཕྱིར། དེ་བཞིན་གཤེགས་པས་དེ་བཞི་
མཁྱེན་པ་ཡིན་ཏེ། ངས་ནི་འདི་ཡི་ཐར་པ་ཡི། །ས་བོན་ཤིན་ཏུཕྲ་བ་དག །ཚོན་ནམ་རྡོ་ཡི་གསེབ་ན་གསེར། །
བག་ལ་ཞ་བ་ལྟ་བུར་མཐོང་། ཞེས་ཁྱིམ་བདག་ལ་ཐར་པའི་ས་བོན་ཡོད་པར་མཁྱེན་ནས་རབ་བྱུང་མཛད་དོ།།
རྨ་བྱའི་མདོངས་ནི་གཅིག་པུ་ཡི། །རྒྱུ་ཡི་རྣམ་པ་ཐམས་ཅད་ནི། །ཀུན་མཁྱེན་མིན་པས་ཤེས་བྱ་མིན། ཞེས་
སྲས་སྒྲ་ཅན་འཛིན་གྱིས་གསུངས་པ་ལྟར་རྣམ་པའི་རབ་དབྱེ་མཐའ་ཡས་པ་མཁྱེན་ན། གཞན་གཉིས་
མཁྱེན་པ་ལས་འོས་མེད་པའི་ཕྱིར། ཁ་ཅིག །མི་ཤེས་པའི་རྒྱུ་བཞི་ཉོན་མོངས་ཅན་མ་ཡིན་པའི་སྒྲིབ་པ་ཡིན་
ཟེར་བ་མི་འཐད་དེ། མི་ཤེས་པའི་རྒྱུ་མཚན་བཞི་སྒྲིབ་པར་མི་རུང་བའི་ཕྱིར་ཏེ། གོང་དུརྫོགས་པའི་སངས་
རྒྱས་ཀྱི་ཆོས་ཟབ་ཅིང་ཕྲ་བ་སོགས་བཞི་སྒྲིབ་པར་མི་རུང་བའི་ཕྱིར། དེ་ཡང་ཉོན་མོངས་ཅན་མ་ཡིན་པའི་
མི་ཤེས་པ་ཤེས་སྒྲིབ་ཏུ་ཁས་བླངས་ཀྱི། ཆོས་ཀྱི་བདག་འཛིན་གྱི་རྣམ་གཞག་ནི་མི་བྱ་སྟེ། ཕྱོགས་འདིའི་
ཚད་ལྡན་གྱི་ལུང་ལས་མ་གསུངས་པའི་ཕྱིར་དང་། རིགས་པས་ཀྱང་མི་འཐད་པའི་ཕྱིར། འདི་དེར་ཐལ།
ཆོས་ཀྱི་བདག་འཛིན་སྤོང་བའི་གཉེན་པོ་སྒོམ་ལམ་དགུའི་རྣམ་གཞག་མི་འཐད་པའི་ཕྱིར་དང་། ཆོས་
བདག་བཀག་པའི་ཆ་ནས་དེ་ཁོ་ན་ཉིད་དུ་སོང་བ་མེད་པའི་ཕྱིར། བཅོམ་ཞེས་པ་ཙམ་གྱིས་མི་ཆོག་པར་
གཏན་བཅོམ་ཞེས་འབྱུང་བའི་རྒྱུ་མཚན་ཡོད་དེ། དངོས་ཀྱིས་གཉེན་པོ་ཡེ་ཤེས་བརྙེས་པའི་ཆ་ནས་སྤང་བྱ་
དེ་སླར་མི་སྐྱེ་བའི་ཆོས་ཅན་དུ་བྱས་པའི་སྒོ་ནས་ཡིན་པའི་ཕྱིར་ཏེ། རང་འགྲེལ་ལས། དེ་ཡང་སངས་རྒྱས་
བཅོམ་ལྡན་འདས་རྣམས་ཀྱིས་གཉེན་པོ་བརྙེས་ནས་ཤེས་བྱ་ཐམས་ཅད་ལ་ཕྱིས་མི་སྐྱེ་བའི་ཆོས་ཅན་
དུ་གྱུར་པའི་ཕྱིར་གཏན་ནས་ཡེ་བཅོམ་པ་སྟེ་དེའི་ཕྱིར་འདི་ནི་ཀུན་ལ་མུན་པ་གཏན་བཅོམ་པའོ། །ཞེས་



12
མཆོད་བརྗོད་ཀྱི་དོན་བཤད་པ།
གནས་དང་པོ།
གསུངས་པའི་ཕྱིར། གཞན་ཡང་། གཏན་བཅོམ་ཞེས་སྨོས་པའི་རྒྱུ་མཚན་ཡོད་དེ། ཉན་རང་ལས་ལྷག་པ་
ཁྱད་པར་དུ་འཕགས་པར་བསྟན་པའི་ཆེད་དུ་ཡིན་པའི་ཕྱིར་ཏེ། རང་འགྲེལ་ལས། རང་སངས་རྒྱས་དང་
ཉན་ཐོས་རྣམས་ཀྱང་ཉོན་མོངས་པ་ཅན་གྱི་རྨོངས་པ་དང་བྲལ་བའི་ཕྱིར་ཀུན་ལ་མུན་པ་བཅོམ་པར་ནི་
འདོད་མོད་ཀྱི། གཏན་ནས་ནི་མ་ཡིན་ཏེ། འདི་ལྟར་དེ་དག་ལ་སངས་རྒྱས་ཀྱི་ཆོས་དང་ཡུལ་དང་དུས་ཤིན་
ཏུབསྐལ་བ་དང་། དོན་རབ་ཏུདབྱེ་བ་མཐའ་ཡས་པ་རྣམས་ལ་ཉོན་མོངས་པ་ཅན་མ་ཡིན་པའི་མི་ཤེས་པ་
ཡོད་པ་ཉིད་དོ། །ཞེས་གསུངས་པའི་ཕྱིར། ཁོ་ན་རེ། དགྲ་བཅོམ་པ་གཉིས་ཀྱིས་ཀུན་ལ་མུན་པ་བཅོམ་པར་
བཤད་པ་འདི་མི་འཐད་པར་ཐལ། ཉོན་མོངས་པ་ཅན་མ་ཡིན་པའི་མི་ཤེས་པ་མ་བཅོམ་པའི་ཕྱིར་ཏེ། དེ་
མ་སྤངས་པའི་ཕྱིར། ཞེ་ན། ཐལ་འགྱུར་དང་པོ་ལ་མ་ཁྱབ་སྟེ། དངོས་པོ་ལ་སྒྲིབ་པ་དེ་མ་བཅོམ་ཞིང་མ་
སྤངས་ཀྱང་། བཅོམ་པའམ་སྤངས་པར་གསུངས་པ་ནི། ཉོན་མོངས་པ་ཅན་མ་ཡིན་པའི་མི་ཤེས་པ་དེ་ཉིད་
འདུན་པ་ལ་འདོད་ཆགས་དང་བྲལ་བའི་ཚུལ་གྱིས་སྤངས་པ་ལ་དགོངས་པའི་ཕྱིར། དེའི་ཚུལ་གྱིས་སྤངས་
པའང་ཡིན་ཏེ། དོན་གསལ་ལས། དེ་བས་ན་ཉན་ཐོས་དང་རང་སངས་རྒྱས་རྣམས་ཀྱིས་ཀྱང་འདུན་པའི་
འདོད་ཆགས་སྤངས་པས་མིག་ལ་སོགས་པ་བཞིན་དུ་ཉོན་མོངས་པ་ཅན་མ་ཡིན་པའི་མི་ཤེས་པ་དེ་ཉིད་
སྤངས་པ་ཁོ་ན་ཡིན་ནོ། །ཞེས་གསུངས་པའི་ཕྱིར། དེ་རྩ་བ་ནས་སྤངས་པ་མ་ཡིན་ཏེ། ཐོབ་པ་ཆད་པའི་ཚུལ་
གྱིས་མ་སྤངས་པའི་ཕྱིར། ཁྱབ་སྟེ། ཉོན་མོངས་གང་སྤུངས་ཚད་ཐོབ་པ་ཆད་པའི་ཚུལ་གྱིས་སྤངས་དགོས་
པའི་ཕྱིར་ཏེ། རང་འགྲེལ་ལས། ཇི་ཙམ་གྱིས་ན་ཉོན་མོངས་པ་སྤངས་པ་ཞེས་བརྗོད་ཅེ་ན། རང་གི་རྒྱུད་ལ་
ཡོད་པ་ནི་ཐོབ་པ་ཆད་པས་སོ། །ཞེས་གསུངས་པའི་ཕྱིར། རྟགས་བར་པ་རྐང་པ་གཉིས་པས་གཞན་དོན་
ཕུན་ཚོགས་བསྟན་པ་ཡིན་ཏེ། འཁོར་བའི་འདམ་ལས་འགྲོ་བ་རྣམས་སྐལ་བ་ཇི་ལྟ་བ་བཞིན་དུ་དྲངས་
པར་མཛད་པ་བསྟན་པའི་ཕྱིར་ཏེ། རང་འགྲེལ་ལས། བཅོམ་ལྡན་འདས་ཐུགས་བརྩེ་བ་དང་ལྡན་
པས་དམ་པའི་ཆོས་སྟོན་པའི་ཕྱག་བརྐྱངས་པ་དག་གིས་སྐལ་བ་ཇི་ལྟ་བ་བཞིན་དྲངས་སོ། །ཞེས་གསུངས་
པའི་ཕྱིར། དེ་ཡང་འཁོར་བ་ཞེས་པ་སྐྱེ་འཆི་གཅིག་ནས་གཅིག་ཏུ་བརྒྱུད་པ་ཡིན་ལ། འདྲ་ཆོས་ཡོད་པས་



གནས་དང་པོ།
མཆོད་བརྗོད་ཀྱི་དོན་བཤད་པ།
འདམ་ཞེས་ཀྱང་བྱ་སྟེ། རང་འགྲེལ་ལས། འཁོར་བ་ནི་འགྲོ་བ་ཀུན་ཆགས་པའི་གནས་ཡིན་པའི་ཕྱིར་དང་།
བརྒལ་བར་དཀའ་བའི་ཕྱིར་འདམ་ལྟ་བུ་ཡིན་ཏེ། ཞེས་གསུངས་པའི་ཕྱིར། ཁོ་ན་རེ། རང་ཅག་རྣམས་དེང་
སང་འཁོར་བར་གནས་པ་འདི་མི་འཐད་པར་ཐལ། འགྲོ་བ་རྣམས་འཁོར་བ་ལས་དྲངས་ཟིན་པའི་ཕྱིར།
ཞེ་ན། སྐྱོན་མེད་དེ། སྐལ་ལྡན་དྲངས་ཀྱི་སྐལ་མེད་རྣམས་དེ་ལྟར་མ་ཡིན་པའི་ཕྱིར་ཏེ། མདོ་ལས། ཇི་ལྟར་
ཉི་མ་ཤར་བ་ན། །ཡོངས་སྨིན་པདྨོ་ཁ་འབྱེད་ལྟར། །དེ་བཞིན་དེ་བཞིན་གཤེགས་བྱུང་ཡང་
། །བསམ་པ་
ཡོངས་སྨིན་ཁོ་ན་སྦྱོང་། ཞེས་གསུངས་པའི་ཕྱིར། འོ་ན། སྐལ་ལྡན་གྱི་གང་ཟག་འདྲེན་བཞིན་པ་དང་འདྲེན་
འགྱུར་མེད་པར་འགྱུར་རོ། །ཞེ་ན། དེའི་ཡང་སྐྱོན་མེད་དེ། དེ་གཉིས་ལའང་དྲངས་ཞེས་འདས་པའི་སྒྲས་
བརྗོད་པའི་ཕྱིར། དཔེར་ན། དུས་གསུམ་གཤེགས་པ་མི་ཡི་སེང་གེ་ཀུན། ཞེས་དེ་བཞིན་གཤེགས་བཞིན་
པ་དང་། གཤེགས་འགྱུར་རྣམས་ལའང་འདས་པའི་སྒྲས་བསྟན་པ་ལྟ་བུ་ཡིན་པའི་ཕྱིར། རྟགས་ཐ་མ་རྐང་
པ་གསུམ་པས་འཕྲིན་ལས་ཕུན་ཚོགས་བསྟན་པར་གྲུབ་སྟེ། གདུལ་བྱ་རྣམས་ལ་དོན་ཇི་ལྟ་བ་བཞིན་དུ་དམ་
པའི་ཆོས་སྟོན་པར་མཛད་པ་བསྟན་པའི་ཕྱིར། ཐབས་དེས་གདུལ་བྱ་འཁོར་བ་ལས་དྲངས་ཀྱི། ཁྱབ་འཇུག་
གི་རྫུ་འཕྲུལ་དང་། དབང་ཕྱུག་གི་དམ་པ་བྱིན་པ་ལྟ་བུའི་མཐུས་མ་ཡིན་ཏེ། རང་འགྲེལ་ལས། ཡང་དག་པ་
ཇི་ལྟ་བ་བཞིན་དུ་སྟོན་པས་འཁོར་བའི་འདམ་ལས་འགྲོ་བ་དྲངས་ཤིང་། རྫུ་འཕྲུལ་དང་དམ་པ་བྱིན་པའི་
མཐུས་མ་ཡིན་ནོ། །ཞེས་གསུངས་པའི་ཕྱིར། ཡང་ན། རྫུ་འཕྲུལ་དང་དམ་པ་བྱིན་པ་དང་མཐུ་དང་གསུམ་
དུ་བྱས་ཏེ། དོན་གསལ་ལས། རྣམ་པ་གཅིག་ཏུ་ན་རྫུ་འཕྲུལ་དང་། དམ་པ་བྱིན་པ་དང་། མཐུ་ཞེས་ཚིག་
གསུམ་དུ་ཟླས་པ་དབྱེ་སྟེ། མཐུན་ནུས་པའི་ཁྱད་པར་ཡིན་ནོ། ཞེས་གསུངས་པའི་ཕྱིར། ནུས་པའི་ཁྱད་པར་
ཡང་སྐབས་སྟོབས་ཀྱིས་ཇི་ལྟར་རིགས་པར་སྦྱར་གྱིས། ཁ་ཅིག །ཐུན་མོང་གི་དངོས་གྲུབ་བརྒྱད་ལ་བྱེད་
པ་ནི་མི་འཐད་དེ། གཞན་དང་འདྲེས་པའི་འོལ་ཚོད་དུ་ཟད་ཀྱི། འགྲེལ་བཤད་གང་ལས་ཀྱང་མི་འབྱུང་
བའི་ཕྱིར། ཁོ་ན་རེ། རྫུ་འཕྲུལ་གྱི་མཐུས་མ་ཡིན། ཞེས་པ་མི་འཐད་དེ། སྟོན་པས་ཀྱང་རེས་འགའ་གདུལ་
བྱ་ལ་རྫུ་འཕྲུལ་སྟོན་པའི་ཕྱིར། ཞེ་ན་སྐྱོན་མེད་དེ། དེ་ནི་གདུལ་བྱ་དད་པ་ཙམ་གྱི་ཆེད་ཡིན་གྱི། འཁོར་བ་



14
ཆོས་མངོན་པ།
གནས་དང་པོ།
ལས་གྲོལ་བ་ལ་ངེས་པར་ཆོས་སྟོན་དགོས་པའི་ཕྱིར་རོ། །མདོར་བསྡུ་ན། སློབ་དཔོན་དབྱིག་གཉེན་ཆོས་
ཅན། ཕུན་ཚོགས་གསུམ་མངའ་བའི་ཐུབ་པ་བཅོམ་ལྡན་འདས་ལ་ཕྱག་འཚལ་བ་ཡིན་ཏེ། དེ་ལ་སྒོ་གསུམ་
གུས་པའི་ཚུལ་གྱིས་འདུད་པའི་ཕྱིར། ནས་ཞེས་པ། ལྷག་མ་འདྲེན་པའི་ཚིག་ཡིན་པས་ཅི་ཞིག་བྱ། ཞེ་ན།
ཆོས་མངོན་མཛོད་ཀྱི་བསྟན་བཅོས་རབ་བཤད་བྱ། ཞེས་རྩོམ་པར་དམ་བཅའ་བ་གསུངས་ཏེ། དགོས་པ་
ནི་རྩོམ་པ་མཐར་ཕྱིན་པའི་ཆེད་དུཡིན་ནོ། །
འོ་ན། ཆོས་མངོན་པ་གང་ཞེ་ན། བཤད་དུ་ཡོད་དེ། དངོས་བཏགས་མ་ཕྱེ་ན་དོན་དམ་པའི་ཆོས་
མངོན་པ་དང་། བརྡར་བཏགས་པའི་ཆོས་མངོན་པ་གཉིས་སུ་ཡོད་པའི་ཕྱིར། དང་པོ་ཡོད་དེ། ཆོས་མངོན་
ཤེས་རབ་དྲི་མེད་རྗེས་འབྲང་བཅས། ཞེས་གསུངས་པ་ལས། ངོ་བོའི་དབང་དུ་བྱས་ན། མཐོང་ལམ་སྒོམ་
ལམ་མི་སློབ་ལམ་གསུམ་པོ་དེ་ཡིན། འཁོར་དང་བཅས་ན་ཟག་མེད་ཀྱི་ཕུང་པོ་ལྔ་ཡོད་པའི་ཕྱིར། དང་པོ་
དེར་ཐལ། དེ་གསུམ་འདུས་བྱས་དང་ཟག་མེད་ཀྱི་གཞི་མཐུན་ཡིན་པའི་ཕྱིར་ཏེ། ལམ་བདེན་ཡིན་པའི་
ཕྱིར། ཁ་ཅིག །འདུས་བྱས་དང་ཟག་མེད་ཀྱི་གཞི་མཐུན་པར་དམིགས་པས་རབ་ཏུཕྱེ་བ་ཞེས་ཞིབ་ཆ་བྱེད་
པ་མི་འཐད་དེ། རབ་ཕྱེ་སྨོས་པ་ལ་དགོས་པ་མེད་པའི་ཕྱིར་ཏེ། དེ་གཉིས་ཀྱི་གཞི་མཐུན་ཡིན་ན། དོན་དམ་
པའི་ཆོས་མངོན་པ་ཡིན་པས་ཁྱབ། ཚུར་ལའང་ཁྱབ་པའི་ཕྱིར། རྟགས་དང་པོ་དེར་ཐལ། དེ་ཡིན་ན་ལམ་
བདེན་ཡིན་པས་ཁྱབ་པ་གང་ཞིག །དོན་དམ་པའི་ཆོས་མངོན་པ་དང་ལམ་བདེན་དོན་གཅིག་པའི་ཕྱིར།
དང་པོ་དེར་ཐལ། ལམ་བདེན་མ་ཡིན་པ་དང་འདུས་བྱས་ཀྱི་གཞི་མཐུན་ཡིན་ན། ཟག་བཅས་ཡིན་པས་
ཁྱབ་པའི་ཕྱིར། རྟགས་གཉིས་པ་དེར་ཐལ། ལམ་བདེན་ཡིན་ན་དེ་གཉིས་ཀྱི་གཞི་མཐུན་ཡིན་དགོས་པའི་
ཕྱིར། འོ་ན། ལམ་བདེན་མཐའ་དག་དོན་དམ་པའི་ཆོས་མངོན་པ་ཡིན་ན། ཤེས་རབ་ཅེས་འབྱུང་བ་ཇི་
ལྟར་ཡིན་ཞེ་ན། དེའི་རྒྱུ་མཚན་ཡོད་དེ། ཆོས་རབ་ཏུ་རྣམ་པར་འབྱེད་པའི་སྐབས་འདིར་ཤེས་རབ་གཙོ་
བོ་དང་། ཟག་མེད་ཀྱི་ཕུང་པོ་ལྔ་འཁོར་དུ་འབྱུང་བའི་ཕྱིར་ཏེ། རང་འགྲེལ་ལས། ཆོས་མངོན་པ་ཞེས་བྱ་བ་
འདི་གང་ཞེ་ན། ཆོས་མངོན་ཤེས་རབ་དྲི་མེད་རྗེས་འབྲངས་བཅས། ཞེས་བྱ་བ་སྟེ། དེ་ལ་ཤེས་རབ་ཅེས་



གནས་དང་པོ།
15
-
--
-
-
ཆོས་མངོན་པ་
བྱ་བ་ནི་ཆོས་རབ་ཏུརྣམ་པར་འབྱེད་པའོ། །དྲི་མེད་ཅེས་བྱ་བ་ནི་ཟག་པ་མེད་པའོ། །རྗེས་འབྲངས་བཅས་
ཞེས་བྱ་བ་ནི་འཁོར་དང་བཅས་པ་སྟེ། དེ་ལྟར་ཟག་པ་མེད་པའི་ཕུང་པོ་ལྔ་ལ་ཆོས་མངོན་པ་ཞེས་བསྟན་
པར་འགྱུར་རོ། །རེ་ཞིག་འདི་ནི་དོན་དམ་པའི་ཆོས་མངོན་པའོ། །ཞེས་དང་། དོན་གསལ་ལས། ཆོས་
མངོན་ཤེས་རབ་དྲི་མེད་རྗེས་འབྲངས་བཅས། ཞེས་བྱ་བ་ནི། ཆོས་རབ་ཏུ་རྣམ་པར་འབྱེད་པའི་དུས་ན་
ཤེས་རབ་གཙོ་བོ་ཡིན་པས་གཙོ་བོའི་ཚུལ་གྱིས་ཤེས་རབ་སྨོས་སོ། །ཞེས་དང་། གང་སྤེལ་ལས། ཤེས་རབ་
ཅེས་པ་ནི་གཙོ་བོ་ཡིན་པའི་ཕྱིར་ཏེ། ཆོས་མངོན་པ་ནི་ཕུང་པོ་ལྔའོ། །ཞེས་འབྱུང་བས་ཤེས་རབ་ཁོ་ན་ཆོས་
མངོན་པ་ནི་མ་ཡིན་ནོ། །ཞེས་གསུངས་པའི་ཕྱིར། ཟག་མེད་ཀྱི་ཕུང་པོ་གཞན་བཞི་སླ། ཟག་མེད་ཀྱི་
གཟུགས་ཕུང་ནི། ཟག་མེད་ཀྱི་སྡོམ་པ་ལྟ་བུ་ཡིན་གྱི། །སྟོན་པ་ཤཱཀྱ་ཐུབ་པའི་གས་རྒྱུད་ཀྱི་སོ་ཐར་གྱི་སྡོམ་
པ་ལྟ་བུ་ལ་མི་བྱ་སྟེ། དེ་ཟག་བཅས་སུ་བྱ་དགོས་པའི་ཕྱིར་ཏེ། སོ་ཐར་སྡོམ་པ་ལ་ཟག་བཅས་ཀྱིས་ཁྱབ་པའི་
ཕྱིར། དེ་ལ་ཁོ་ན་རེ། ལམ་བདེན་ཡིན་ན་ཤེས་པ་ཡིན་པས་མ་ཁྱབ་པར་ཐལ། དོན་དམ་པའི་ཆོས་མངོན་
པ་ལ་དེས་མ་ཁྱབ་པའི་ཕྱིར་ཏེ། དེར་གྱུར་པའི་གཟུགས་ཕུང་ཡོད་པའི་ཕྱིར་ཏེ། དེར་གྱུར་པའི་ཟག་མེད་ཀྱི་
གཟུགས་ཕུང་ཡོད་པའི་ཕྱིར། རྩ་བར་འདོད་ན། ལམ་ཡིན་ན་ཤེས་པ་ཡིན་པས་མ་ཁྱབ་པར་ཐལ། འདོད་
པ་དེའི་ཕྱིར། འདོད་ན། མཐོང་ལམ་དང་སྒོམ་ལམ་སོགས་ལ་དེས་མ་ཁྱབ་པར་ཐལ། འདོད་པ་དེའི་ཕྱིར།
ཞེ་ན། འདོད་པ་ཡིན་ཏེ། དེ་དག་ལའང་འཁོར་དང་བཅས་ན་ཕུང་པོ་ལྔ་ཡོད་པའི་ཕྱིར། འོ་ན། སྒོམ་པའི་
ལམ་ནི་རྣམ་གཉིས་ཏེ། ཞེས་སྒོམ་ལམ་ཟག་བཅས་བཤད་པ་མི་འཐད་པར་ཐལ་ལོ། ཞེ་ན། སྐྱོན་མེད་དེ།
དེ་ནི་ཞི་རགས་ཀྱི་རྣམ་པ་ཅན་གྱི་འཇིག་རྟེན་པའི་སྒོམ་ལམ་ལྟ་བུ་ལ་དགོངས་པའི་ཕྱིར། དེ་ལྟར་བྱས་ན།
སྒོམ་ལམ་ཟག་བཅས་དང་། འཇིག་རྟེན་པའི་སྒོམ་ལམ་ལ་སྒོམ་ལམ་གྱིས་མ་ཁྱབ་པར་བྱ་དགོས་པ་ཡིན་
ནོ། འོ་ན། དོན་དམ་པའི་ཆོས་མངོན་པ་དེས་གང་ལ་བརྟེན་པ་ཡིན་ཞེ་ན། བཤད་དུ་ཡོད་དེ། མཐོང་ལམ་
བསམ་གཏན་ས་དྲུག་གང་རུང་ལ་བརྟེན། སྒོམ་ལམ་མི་སློབ་ལམ་ཟག་མེད་ས་དགུ་ལ་བརྟེན་པའི་ཕྱིར།
དང་པོ་གྲུབ་སྟེ། དེ་ནི་ཆོས་མཆོག་དང་ས་གཅིག །ཅེས་ཆོས་མཆོག་དང་ས་གཅིག་པར་གསུངས་པའི་ཕྱིར།



16
ཆོས་མངོན་པ།
གནས་དང་པོ།
སྦྱོར་ལམ་ཆོས་མཆོག་བསམ་གཏན་ས་དྲུག་གང་རུང་ལ་བརྟེན་པའི་ཕྱིར། ས་དེ་དང་དེ་ལ་བརྟེན་ཞེས་པ་
ཡང༌། ས་དེ་དང་དེའི་ངོ་བོར་སྐྱེས་པའི་དོན་ཏེ། དཔེར་མཚོན་ན་མཐོང་ལམ་བསམ་གཏན་གྱི་དངོས་གཞི་
ལ་བརྟེན་ན། དེ་བསམ་གཏན་གྱི་དངོས་གཞི་ཡིན་དགོས་པའི་ཕྱིར། འོ་ན། ཆོས་མངོན་པ་ལ་ཟག་མེད་ཀྱི་
ཕུང་པོ་ལྔ་འཁོར་དུ་འོང་ཚུལ་ཇི་ལྟར་ཡིན་ཞེ་ན། བཤད་དུ་ཡོད་དེ། འདོད་ཁམས་སུ་ཟག་མེད་མི་ལྕོགས་
མེད་ལ་བརྟེན་པའི་ཟག་མེད་ཀྱི་ཕུང་པོ་ལྔ། བསམ་གཏན་དང་པོ་གཉིས་རང་སས་བསྡུས་པའི་ཡིད་བདེ་
ལ་བརྟེན་པའི་ཟག་མེད་ཀྱི་ཕུང་པོ་ལྔ། བསམ་གཏན་གསུམ་པར་རང་སས་བསྡུས་པའི་སེམས་ཚོར་བདེ་
བ་ལ་བརྟེན་པའི་ཟག་མེད་ཀྱི་ཕུང་པོ་ལྔ། བསམགཏན་བཞི་པར་རང་སས་བསྡུས་པའི་ཚོར་བ་བཏང་
སྙོམས་ལ་བརྟེན་པའི་ཟག་མེད་ཀྱི་ཕུང་པོ་ལྔ། གཟུགས་མེད་དང་པོ་གསུམ་དུ་རང་སས་བསྡུས་པའི་ཚོར་
བ་བཏང་སྙོམས་ལ་བརྟེན་པའི་ཟག་མེད་ཀྱི་ཕུང་པོ་བཞི་འཁོར་དུའོང་བའི་ཕྱིར། །
གཉིས་པ་བརྡར་བཏགས་པའི་ཆོས་མངོན་པ་ཡོད་དེ། དེ་ཐོབ་བྱ་ཕྱིར་གང་དང་བསྟན་བཅོས་གང་།
ཞེས་འབྱུང་བ་ལས་ན། དོན་དམ་པའི་ཆོས་མངོན་པ་བརྗོད་བྱར་བྱེད་པའི་ཚིག་གམ་དེ་ཐོབ་པའི་ཐབས་
ཚོགས་སྦྱོར་གང་རུང་གིས་བསྡུས་པའི་ཐོས་བསམ་སྒོམ་གསུམ་གྱི་ཤེས་རབ་བརྡར་བཏགས་པའི་ཆོས་
མངོན་པ་ཡིན་པའི་ཕྱིར་ཏེ། རང་འགྲེལ་ལས། བརྡར་བཏགས་པ་ནི། དེ་ཐོབ་བྱ་ཕྱིར་གང་དང་བསྟན་
བཅོས་གང་། ཞེས་བྱ་བ་སྟེ། གང་དང་ཞེས་བྱ་བ་ནི་ཐོས་པ་དང་བསམ་པ་དང་། སྒོམ་པ་ལས་བྱུང་བའི་
ཤེས་རབ་ཟག་པ་དང་བཅས་པ་དང་། སྐྱེས་ནས་ཐོབ་པ་རྗེས་སུ་འབྲངས་བ་དང་བཅས་པའོ། །བསྟན་
བཅོས་གང་ཞེས་བྱ་བ་ནི་དེ་ཡང་ཟག་པ་མེད་པའི་ཤེས་རབ་དེ་ཐོབ་པར་བྱ་བའི་ཕྱིར། དེའི་ཚོགས་སུ་གྱུར་
པས་ཆོས་མངོན་པ་ཞེས་བྱའོ། ཞེས་གསུངས་པའི་ཕྱིར། དོན་དམ་པའི་ཆོས་མངོན་པ་ལ་ཕུང་པོ་ལྔ་ཡོད་ན།
ཆོས་མངོན་པ་རང་གི་ངོ་བོ་ཕུང་པོ་གང་ཡིན་ཞེ་ན། ལྡན་མིན་འདུ་བྱེད་དུ་བྱ་སྟེ། འདུས་བྱས་གང་ཞིག་གཞན་
གང་ཡང་མ་ཡིན་པའི་ཕྱིར། དེ་བཞིན་དུ་ཐོས་བསམ་སྒོམ་གསུམ་གྱི་ཤེས་རབ་ཀྱང་ཕུང་པོ་བཞི་པར་བྱའོ།
བསྟན་བཅོས་ཀྱི་ཚིག་གི་ཚོགས་གཟུགས་ཕུང་དང་། མིང་འདུ་བྱེད་ཀྱི་ཕུང་པོར་འཇོག་སྟེ། ཚིག་གམ་མིང་ཡིན་



གནས་དང་པོ།
ཆོས་མངོན་པ།
དེ་དག་ནི། །གཟུགས་དང་འདུ་བྱེད་དག་ཏུ་འདུས། ཞེས་འོག་ནས་འབྱུང་བ་ལྟར་རོ། འོ་ན། བརྡར་
བཏགས་པའི་ཆོས་མངོན་པ་ཉིད་མངོན་པ་དངོས་མ་ཡིན་ན། དེའི་མིང་གིས་འདོགས་པའི་རྒྱུ་མཚན་ཅི་ཡིན་
ཞེ་ན། དེའི་རྒྱུ་མཚན་ཡོད་དེ་མངོན་པའི་མདོ་བསྟན་བཅོས་ཀྱིས་མངོན་པ་བརྗོད་བྱར་བྱེད་པ་དང་།
ཚོགས་སྦྱོར་གང་རུང་གིས་བསྡུས་པའི་ཤེས་རབ་གསུམ་མངོན་པ་ཐོབ་བྱེད་ཡིན་པའི་ཆ་ནས་ཡིན་པའི་
ཕྱིར། བཏགས་པའི་དགོས་པ་ཡོད་དེ། མངོན་པ་ཐོབ་པར་འདོད་ན། མངོན་པའི་མདོ་བསྟན་བཅོས་ལ་
ཐོས་བསམ་དང་ཤེས་རབ་གསུམ་ལ་ཉམས་ལེན་བྱེད་དགོས་སོ་ཞེས་ཤེས་པའི་ཆེད་དུ་ཡིན་པའི་ཕྱིར། དངོས་
ལ་གནོད་བྱེད་ཡོད་དེ། ཟག་མེད་མ་ཡིན་པའི་ཕྱིར། ཡང་ན་ཆོས་མངོན་པ་ཞེས་འདོགས་པའི་རྒྱུ་མཚན་ཡོད་
དེ། རང་གི་མཚན་ཉིད་འཛིན་པས་ཆོས་དང་། མྱང་འདས་ལ་མངོན་དུཕྱོགས་པས་ན་མངོན་པ་ཞེས་བརྗོད་
པའི་ཕྱིར་ཏེ། རང་འགྲེལ་ལས། ངེས་པའི་ཚིག་ཏུན་རང་གི་མཚན་ཉིད་འཛིན་པའི་ཕྱིར་ཆོས་ཏེ། དེ་ལྟ་བས་
ན་འདི་ནི་དོན་དམ་པའི་ཆོས་མྱ་ངན་ལས་འདས་པའམ། ཆོས་ཀྱི་མཚན་ཉིད་ལས་མངོན་དུ་ཕྱོགས་པའི་
ཕྱིར་ཆོས་མངོན་པའོ། ཞེས་གསུངས་པའི་ཕྱིར། བརྡར་བཏགས་པའི་ཆོས་མངོན་པའི་མཚན་གཞི་ཤེས་
རབ་གསུམ་པོ་དེ་ས་གང་དུ་ཡོད་ཀྱང་བཤད་དུ་ཡོད་དེ། སྐྱེས་ཐོབ་ཀྱི་ཤེས་རབ་ཁམས་གསུམ་ག་ན་ཡོད།
ཐོས་བྱུང་གི་ཤེས་རབ་ཁམས་འོག་མ་གཉིས་ཁོ་ན་ན་ཡོད། བསམ་བྱུང་གི་ཤེས་རབ་འདོད་ཁམས་ཁོ་ན་ན་
ཡོད། སྒོམ་བྱུང་གི་ཤེས་རབ་ཁམས་གོང་མ་གཉིས་ཁོ་ན་ན་ཡོད་པའི་ཕྱིར། རྟགས་གཉིས་པ་དེར་ཐལ།
གགས་མེད་ཁམས་ན་སྒྲ་ཐོས་པ་མེད་པའི་ཕྱིར། གསུམ་པ་དེར་ཐལ། གོང་མ་གཉིས་ན་སེམས་ལོང་མེད་
པར་ཏིང་ངེ་འཛིན་དུ་འགྲོ་བའི་ཕྱིར། བཞི་པ་དེར་ཐལ། འདོད་ཁམས་མཉམ་པར་མ་བཞག་པའི་ས་ཡིན་
པའི་ཆ་ནས་ཡིན་པའི་ཕྱིར་ཏེ། རང་འགྲེལ་ལས། འདོད་པའི་ཁམས་ན་ནི་ཡིད་ལ་བྱེད་པ་གསུམ་ཏེ། ཐོས་
པ་དང་བསམ་པ་ལས་བྱུང་བ་དང་། སྐྱེས་ནས་ཐོབ་པ་རྣམས་སོ། གཟུགས་ཀྱི་ཁམས་ན་ནི་གསུམ་སྟེ། ཐོས་
པ་དང་སྒོམ་པ་ལས་བྱུང་བ་དང་། སྐྱེས་ནས་ཐོབ་པ་རྣམས་སོ། བསམ་པ་ལས་བྱུང་བ་ནི་མེད་དེ། གང་གི་
ཚེ་དེ་དག་རྩོམ་པའི་ཚེ་དེ་དག་ནི་ཏིང་ངེ་འཛིན་ཁོ་ནར་ཉེ་བར་གནས་པ་ཡིན་ནོ། གཟུགས་མེད་པའི་ཁམས་



18
དགོས་དོན་བཤད་པ།
གནས་དང་པོ།
ན་ནི་སྒོམ་པ་ལས་བྱུང་བ་དང༌། སྐྱེས་ནས་ཐོབ་པ་དག་གོ །ཞེས་གསུངས་པའི་ཕྱིར། འོ་ན། བསྟན་བཅོས་
འདི་ལ་ཆོས་མངོན་པ་མཛོད་ཅེས་བརྗོད་པའི་རྒྱུ་མཚན་གང་ཡིན་སྙམ་ན། བཤད་དུ་ཡོད་དེ། འདིར་དེའི་
དོན་དུ་ཡང་དག་ཆུད་ཕྱིར་རམ། འདི་ཡི་གནས་དེ་ཡིན་པས་ཆོས་མངོན་མཛོད། ཅེས་འབྱུང་བ་ལས་ན།
གཞུང་འདིར་མངོན་པ་སྡེ་བདུན་གྱི་དོན་གཙོ་བོ་རྣམས་བརྗོད་བྱའི་དོན་དུ་ཡང་དག་པར་ཆུད་པའི་རྒྱུ་
མཚན་གྱིས་དེ་ལྟར་བརྗོད་པའི་ཕྱིར། དཔེར་ན་རལ་གྲི་གང་དུ་གཞུག་པའི་ཤུབས་ལ་རལ་གྲིའི་ཤུབས་
ཞེས་བརྗོད་པ་བཞིན་ནོ། ཡང་ན་མངོན་པ་སྡེ་བདུན་པོ་དེ་ལ་ཆོས་མངོན་པ་མཛོད་ཅེས་བྱ་སྟེ། དེ་བསྟན་
བཅོས་འདི་འབྱུང་བའི་ཁུངས་སམ་གནས་ཡིན་པས་དེ་སྐད་བརྗོད་པའི་ཕྱིར། དཔེར་ན། རལ་གྲི་གང་ནས་
འབྱིན་པའི་གནས་ལ་རལ་གྲིའི་ཤུབས་ཞེས་བརྗོད་པ་བཞིན་ནོ།
འོ་ན། དགོས་པ་ཅིའི་ཕྱིར་དུ་སྟོན་པས་མངོན་པ་སྡེ་བདུན་གསུངས་ཤེ་ན། བཤད་དུ་ཡོད་དེ། ཆོས་
རྣམས་རབ་ཏུརྣམ་འབྱེད་མེད་པར་ཉོན་མོངས་རྣམས། །གང་ཕྱིར་ཉེ་བར་ཞི་བར་བྱ་བའི་ཐབས་མེད་ལ། །
ཉོན་མོངས་པས་ཀྱང་འཇིག་རྟེན་སྲིད་མཚོ་འདིར་འཁྱམས་ཏེ། དེ་བས་དེ་ཕྱིར་འདི་ནི་སྟོན་པས་གསུངས་
སོ་ལོ། །ཞེས་འབྱུང་བ་ལས། ཉོན་མོངས་པའི་དབང་གིས་འགྲོ་བ་སྲིད་མཚོར་འཁྱམས་པས་གདུལ་བྱ་
རྣམས་ཀྱིས་དེ་སྤོང་དགོས་ལ། དེ་ཡང་ཆོས་རབ་ཏུ་རྣམ་འབྱེད་ཀྱི་ཤེས་རབ་མེད་པར་མ་ཡིན་པས། དེའི་
ཕྱིར་དུ་སྟོན་པས་མངོན་པའི་མདོ་གསུངས་པའི་ཕྱིར། ལོ་ཞེས་པ་མདོ་སྡེ་པས་མ་རངས་པའི་ཚིག་ཡིན་པས།
མངོན་པའི་གསུང་རབ་བསིལ་བུར་གསུངས་པ་མ་གཏོགས་མངོན་པ་སྡེ་བདུན་སངས་རྒྱས་ཀྱི་བཀའ་མ་
ཡིན་ཞེས་པའོ། འོ་ན། མདོ་སྡེ་པའི་ལུགས་ལ། དེ་བདུན་སུས་བརྩམས་པ་ཡིན་ཞེ་ན། འདི་ལ་མཚིམས་
ཁུ་དབོན་ནི་འགྲེལ་བཤད་དོན་གསལ་གྱི་བཞེད་པར་མཛད་ནས་ཀ་ཏྱའི་བུ་སོགས་དགྲ་བཅོམ་པ་དེ་དང་
དེས་བརྩམས་པ་ཡིན་ཞེས་གསུངས། རྗེ་བཙུན་རེད་མདའ་བ་ནི། ངན་རྟོག་རྣམས་ཀྱིས་བསྟན་པ་འདི་
དཀྲུགས་སོ། །ཞེས་མངོན་པ་སྡེ་བདུན་ལ་ཟུར་ཟ་བའི་གསུང་ཡིན་པས་སོ་སྐྱེའི་པཎྜི་ཏ་བདུན་གྱིས་བྱས་པ་
ཡིན། ཞེས་གསུངས། རང་ལུགས་སྔ་མ་ལྟར་ཡིན་ཏེ། སོ་སྐྱེའི་པཎྜི་ཏ་སུས་བྱས་ངོས་འཛིན་ཤིན་ཏུ་དཀའ་



གནས་དང་པོ།
དགོས་སོགས་ཆོས་བཞི་བཤད་པ།
19
བའི་ཕྱིར། དེ་ལ་ཁོ་ན་རེ། མདོ་སྡེ་པ་གཞིར་བཞག་ལ་ཀ་ཏྱའི་བུ་སོགས་འདུས་མ་བྱས་རྫས་གྲུབ་དང་།
རྡུལ་ཕྲན་ཆ་མེད་ཁས་ལེན་པའི་གང་ཟག་ཏུ་ཐལ། དེ་རྣམས་མངོན་པ་སྡེ་བདུན་རྩོམ་པ་པོ་ཡིན་པའི་ཕྱིར།
རྟགས་ཁས། འདོད་མི་ནུས་ཏེ། དགྲ་བཅོམ་པ་ཡིན་པས་མདོ་སྡེ་པར་ཁས་ལེན་དགོས་པའི་ཕྱིར་དང་། དེ་
རྣམས་ཀྱི་འདུས་མ་བྱས་རྫས་གྲུབ་ཏུ་འཛིན་པའི་རྟོག་པ་དང་། རྡུལ་ཕྲན་ཆ་མེད་དུ་འཛིན་པའི་རྟོག་པ་
སྤངས་པའི་ཕྱིར་ཏེ། དེ་རྣམས་ཀྱིས་གང་ཟག་རྟག་པར་འཛིན་པའི་རྟོག་པ་སྤངས་པའི་ཕྱིར་ཏེ། གང་ཟག་
རྟག་གཅིག་རང་དབང་ཅན་དུ་འཛིན་པའི་རྟོག་པ་སྤངས་པའི་ཕྱིར། ཞེ་ན། ཐལ་འགྱུར་དང་པོ་ལ་མ་ཁྱབ་
སྟེ། དེ་རྣམས་ཀྱིས་གདུལ་བྱའི་དོན་དུ་འདུས་མ་བྱས་རྫས་གྲུབ་སོགས་སྟོན་པའི་མངོན་པའི་བསྟན་བཅོས་
མཛད་པའི་ཕྱིར། ཁ་ཅིག ལོ་ཞེས་པ་སློབ་དཔོན་ཉིད་ཀྱིས་བྱེ་སྨྲ་ལ་མ་རངས་པའི་གསུང་ཡིན་ཟེར། འོ་ན།
སློབ་དཔོན་མདོ་སྡེ་པ་ཡིན་པར་ཐལ། དམ་བཅའ་དེའི་ཕྱིར། འདོད་ན། བསྟན་བཅོས་འདི་མདོ་སྡེ་པའི་
རང་གཞུང་དུཐལ། འདོད་པའི་ཕྱིར། འདོད་ན་ལོ་ཞེས་པ་ཕ་རོལ་གྱི་འདོད་པ་སྟོན་པ་མ་ཡིན་པར་མཛོད་
རང་གཞུང་དུཐལ། འདོད་པའི་ཕྱིར། འདོད་མི་ནུས་ཏེ། དོན་གསལ་ལས། ལོ་ཞེས་བྱ་བའི་སྒྲ་འདི་ནི་ཆོས་
མངོན་པ་བ་རྣམས་ཀྱི་གཞུང་ལུགས་ཡིན་གྱི་མདོ་སྡེ་པ་ཁོ་བོ་ཅག་ནི་མ་ཡིན་ནོ། ཞེས་ཕ་རོལ་གྱི་འདོད་
པ་སྟོན་པར་བྱེད་པ་ཡིན་ནོ། ཞེས་དང་། གང་སྤེལ་ལས་ཀྱང་། ལོའི་སྒྲ་ནི་གཞན་གྱི་བསམ་པ་རབ་ཏུ་
བསྟན་པར་བྱ་བའི་ཕྱིར་རོ། ཞེས་གསུངས་པའི་ཕྱིར། གཞན་ཡང་། ལུགས་དེ་མི་འཐད་པར་ཐལ། སློབ་
དཔོན་བྱེ་སྨྲ་ཡིན་པའི་ཕྱིར་ཏེ། སྟོན་པ་ཤཱཀྱ་ཐུབ་པ་བྱེ་སྨྲ་ཡིན་པའི་ཕྱིར་ཏེ། དེ་འདུས་མ་བྱས་རྫས་གྲུབ་དང་།
རྡུལ་ཕྲན་ཆ་མེད་ཞལ་གྱིས་བཞེས་པའི་གང་ཟག་ཡིན་པའི་ཕྱིར། དེས་ན་བྱེ་སྨྲའི་སྐབས་སུ་སློབ་དཔོན་བྱེ་
སྨྲ་དང་མདོ་སྡེ་པའི་སྐབས་སུ་མདོ་སྡེ་པ་དང་། རྣམ་རིག་པའི་སྐབས་སུ་སེམས་ཙམ་པ་ཡིན་པ་སོགས་
སོགས་ཀྱི་སྐབས་སྟོབས་ཤེས་པར་བྱའོ། །གཞུང་ཤོ་ལོ་ཀ་གཅིག་པོ་འདིས་བསྟན་བཅོས་ཀྱི་དགོས་སོགས་
ཆོས་བཞི་བསྟན་པར་སྦྱར་ཏེ། ཆོས་རྣམས་ཞེས་པས་ཟག་བཅས་ཟག་མེད་ཀྱི་ཆོས་རྣམས་བསྟན་བཅོས་
འདིའི་བརྗོད་བྱར་བསྟན། རོབ་ཏུ་རྣམ་འབྱེད་ཅེས་པས་ཆོས་དེ་རྣམ་པར་འབྱེད་པ་འམ་རྟོགས་པ་དགོས་



20
ཟག་བཅས་ཟག་མེད་བཤད་པ།
གནས་དང་པོ།
པར་བསྟན། མེད་པར་ཉོན་མོངས་རྣམས། ཞེས་སོགས་ཀྱིས་ལྷག་མེད་མྱང་འདས་སམ། དེ་ཐོབ་པ་ཉིང་
དགོས་སུ་བསྟན་ཅིང་། འབྲེལ་པའང་ཤུགས་ལ་འབྱུང་བའི་ཕྱིར།
འོ་ན། བསྟན་བཅོས་འདིས་ཆོས་རྣམས་བརྗོད་བྱར་བྱེད་པར་བཤད་ན། བཤད་བྱ་ཆོས་རྣམས་
ཇི་ལྟ་བུ་ཞེ་ན། བཤད་དུ་ཡོད་དེ། ཟག་བཅས་ཟག་པ་མེད་ཆོས་རྣམས། ཞེས་འབྱུང་བ་ལས་ཟག་བཅས་
དང་ཟག་མེད་ཀྱི་ཆོས་གཉིས་ཡོད་པའི་ཕྱིར། ཟག་བཅས་ཡོད་དེ། ལམ་མ་གཏོགས་པའི་འདུས་བྱས་
རྣམས། །ཟག་བཅས། ཞེས་འབྱུང་བ་ལས། ལམ་བདེན་མ་གཏོགས་པའི་འདུས་བྱས་མཐའ་དག་ཟག་
བཅས་སུ་འཇོག་པའི་ཕྱིར། དེ་མཐའ་དག་ལ་ཟག་བཅས་ཞེས་བརྗོད་པའི་རྒྱུ་མཚན་ཡོད་དེ། གང་ཕྱིར་དེ་
དག་ལ། །ཟག་རྣམས་ཀུན་ཏུ་རྒྱས་པར་འགྱུར། ཞེས་འབྱུང་བ་ལས། དམིགས་པ་དང་མཚུངས་ལྡན་གྱི་སྒོ་
ནས་ཟག་པ་ཀུན་ཏུ་རྒྱས་རུང་ཡིན་པའི་ཕྱིར། ཁོ་ན་རེ། འོ་ན། འགོག་ལམ་གྱི་བདེན་པ་གཉིས་ཀྱང་ཟག་
བཅས་སུ་འགྱུར་ཏེ། རྟགས་དེའི་ཕྱིར། དེ་གཉིས་ལ་དམིགས་ནས་ཟག་པ་སྐྱེ་བ་ཡོད་པའི་ཕྱིར། ཞེ་ན་མ་
ཁྱབ་སྟེ། རང་འགྲེལ་ལས། འགོག་པ་དང་ལམ་གྱི་བདེན་པ་ལ་དམིགས་ནས་ཟག་པ་སྐྱེ་བར་འདོད་མོད་
ཀྱི་དེ་གཉིས་ལས་རྒྱས་པར་མི་འགྱུར་བས་དེ་གཉིས་ཟག་པ་དང་བཅས་པ་ཉིད་དུ་ཐལ་བ་མེད་དོ། ཞེས་
གསུངས་པས་གྲུབ་པའི་ཕྱིར། གཉིས་པ་ཟག་མེད་ཀྱི་ཆོས་ཡོད་དེ། ཟག་མེད་ལམ་གྱི་བདེན་པ་དང་། །
འདུས་མ་བྱས་རྣམ་གསུམ་ཡང་སྟེ། །ནམ་མཁའ་དང་ནི་འགོག་པ་གཉིས། ཞེས་འབྱུང་བ་ལས། ལམ་བདེན། །
ནམ་མཁའ། སོ་སོར་བརྟགས་འགོག །སོ་སོར་བརྟགས་མིན་གྱི་འགོག་པ་སྟེ་བཞི་ཡོད་པའི་ཕྱིར། ཕྱི་མ་
གསུམ་གྱི་མཚན་གཞི་ཡོད་དེ། དེ་ལ་ནམ་མཁའ་མི་སྒྲིབ་པའོ། །སོ་སོར་བརྟགས་པས་འགོག་པ་གང་། །
བྲལ་བའོ་སོ་སོ་སོ་སོ་ཡིས། །སྐྱེ་ལ་གཏན་དུ་གེགས་བྱེད་པ། འགོག་གཞན་སོ་སོར་བརྟགས་མིན་པས།
ཞེས་འབྱུང་བ་ལས། མི་སྒྲིབ་པའི་བདག་ཉིད་ཅན་གྱི་འདུས་མ་བྱས་ཀྱི་ཆོས་དང་པོ་དང་། གཉེན་པོའི་
སྟོབས་ཀྱིས་ཉོན་མོངས་སྤངས་པའི་བྲལ་བ་དེ་གཉིས་པ་དང་། རང་གི་དགག་བྱ་སྐྱེ་བ་ལ་གེགས་བྱེད་ཅིང་
སོ་སོར་བརྟགས་འགོག་ལས་གཞན་པའི་འགོག་པ་རྣམས་གསུམ་པ་ཡིན་པའི་ཕྱིར། ཁོ་ན་རེ། འོ་ན།



གནས་དང་པོ།
ཟག་བཅས་ཟག་མེད་བཤད་པ།
འགོག་པ་གཉིས་ཀྱང་ནམ་མཁར་ཐལ་ལོ། ཞེ་ན་མི་འགྱུར་ཏེ། དེ་གཉིས་ཀྱིས་རང་གི་དགག་བྱ་སོ་སོ་ལ་
སྒྲིབ་པར་བྱེད་པའི་ཕྱིར་རོ། ཡང་ཁོ་ན་རེ། ནམ་མཁའ་མི་སྒྲིབ་པ་མ་ཡིན་པར་ཐལ། རྩིག་པའི་གོ་ས་ན་ནམ་
མཁའ་མེད་པའི་ཕྱིར་ཏེ། རྩིག་པའི་གོ་སར་རྩིག་པ་གཞན་མེད་པའི་ཕྱིར། ཞེ་ན་མ་ཁྱབ་སྟེ། རྩིག་པས་རང་
གི་གོ་སར་གཟུགས་ཅན་གཞན་སྐྱེ་བའི་གེགས་བྱེད་ཅིང་། གོ་ས་དེར་ནམ་མཁའ་མེད་ན་རྩིག་པ་ཉིད་ཀྱང་
མི་གནས་དགོས་པའི་ཕྱིར་དང་། མདོ་ལས་ཀྱང་། ནམ་མཁའ་ནི་རྟེན་མེད་པ། སྣང་བ་མེད་པ། དམིགས་
པ་མེད་པའོ། ཞེས་མི་སྒྲིབ་པར་གསུངས་པའི་ཕྱིར། ནམ་མཁའ་སོགས་གསུམ་པོ་དེ་ཟག་མེད་ཡིན་པར་
གྲུབ་སྟེ། དམིགས་པ་དང་མཚུངས་ལྡན་གྱི་སྒོ་ནས་ཟག་པ་ཀུན་ཏུ་རྒྱས་སུ་མི་རུང་བའི་ཕྱིར། འདུས་མ་བྱས་
གསུམ་པོ་རྫས་སུ་གྲུབ་པར་བྱ་དགོས་ཏེ། དེ་དངོས་པོ་ཡིན་པའི་ཕྱིར་ཏེ། དོན་བྱེད་ནུས་པ་ཡིན་པའི་ཕྱིར་ཏེ།
ནམ་མཁས་རླུང་རྟེན་པའི་དོན་བྱེད་ནུས། གཉིས་པས་རང་གི་ཐོབ་པ་འཛིན་པའི་དོན་བྱེད་ནུས། གསུམ་པས་
རང་གི་དགག་བྱ་སྐྱེ་བ་ལ་གེགས་བྱེད་ནུས་པའི་ཕྱིར་དང་། སྤང་བྱ་རྣམས་རྫས་སོ་སོ་བ་ཡིན་པ་ཉིད་ཀྱིས་
བྲལ་བ་རྣམས་ཀྱང་རྫས་སོ་སོ་བར་གྲུབ་པའི་ཕྱིར། ཚིག་ལ་འཆེལ་བ་ཁ་ཅིག །ཆོས་ཐམས་ཅད་ཟག་
བཅས་ཟག་མེད་གཉིས་སུ་འདུས་ཀྱང་། ཡོད་ན་དེ་གཉིས་གང་རུང་ཡིན་པས་མ་ཁྱབ་སྟེ། དངོས་པོ་དང་
ལྷག་མེད་མྱང་འདས་ཀྱི་ཐོབ་པ་སོགས་ཀྱིས་མ་ངེས་པའི་ཕྱིར། ཞེས་ཟེར་ན། མི་འཐད་དེ། ཆོས་ཅན་རྫས་
སྤྱི་མར་སོང་ཞིང་། ལམ་བདེན་མ་ཡིན་པ་དང་འདུས་བྱས་ཀྱི་གཞི་མཐུན་ཡིན་ན་ཟག་བཅས་ཡིན་དགོས་
པར་ཁས་བླངས་པ་དང་འགལ་བའི་ཕྱིར། ཡང་ཁོ་ན་རེ། ཟག་བཅས་ལ་ཟག་པ་ཀུན་ཏུ་རྒྱས་རུང་ཡིན་པས་
མ་ཁྱབ་པར་ཐལ། དགྲ་བཅོམ་པའི་མིག་དབང་ལྟ་བུས་མ་ངེས་པའི་ཕྱིར་ཏེ། དེ་སྤང་བྱར་ཁས་བླངས་
དགོས་པས་ཟག་བཅས་སུ་གྲུབ། དགྲ་བཅོམ་པའི་རྒྱུད་ལ་ཟག་པ་ཀུན་ཏུ་རྒྱས་པར་བྱེད་པ་མི་རུང་བའི་
ཕྱིར། ཞེ་ན། སྐྱོན་མེད་དེ། གཞན་རྒྱུད་ཀྱི་ཟག་པ་ཀུན་ཏུ་རྒྱས་པར་བྱེད་པ་ཡིན་པའི་ཕྱིར་ཏེ། དགྲ་བཅོམ་
པ་ལ་དམིགས་ནས་ཉོན་མོངས་སྐྱེ་བ་ཡོད་པར་ལུང་མང་པོ་ལས་གསུངས་པའི་ཕྱིར། འོ་ན། བསྟན་བཅོས་
འདིར་ཆོས་ཐམས་ཅད་ཟག་བཅས་ཟག་མེད་ཀྱི་ཆོས་གཉིས་ཁོ་ནར་བསྡུས་ནས་སྟོན་པའི་རྒྱུམཚན་ཅི་ཡིན་



འདུས་བྱས་བཤད་པ།
གནས་དང་པོ།
ཞེ་ན། ཡོད་དེ། གདུལ་བྱས་བླང་དོར་བྱེད་པའི་ཕྱིར་དུ་བསྟན་བཅོས་འདི་གསུངས་པ་གང་ཞིག །ཟག་བཅས་
ཀྱི་ཉོན་མོངས་དོར་བྱ་དང་། ཟག་མེད་ཀྱི་རྣམ་བྱང་བླང་བྱར་མདོ་ཙམ་དུ་རྟོགས་པའི་ཆེད་དུ་ཡིན་པའི་ཕྱིར།
འདུས་བྱས་རྣམས་ཞེས་བཤད་ན། དེ་ཇི་ལྟ་བུ་ཞེ་ན། བཤད་དུ་ཡོད་དེ། འདུས་བྱས་ཆོས་རྣམས་
དེ་དག་ཀྱང་། །གཟུགས་ལ་སོགས་པའི་ཕུང་པོ་ལྔ། ཞེས་འབྱུང་བ་ལས། གཟུགས་ཀྱི་ཕུང་པོ། ཚོར་བའི་
ཕུང་པོ། འདུ་ཤེས་ཀྱི་ཕུང་པོ། འདུ་བྱེད་ཀྱི་ཕུང་པོ། རྣམ་པར་ཤེས་པའི་ཕུང་པོ་སྟེ་ལྔ་ཡོད་ཅིང་། འདུས་
བྱས་ཡིན་ན་དེ་ལྔ་གང་རུང་ཡིན་པས་ཁྱབ་པའང་ཡིན་པའི་ཕྱིར་ཏེ། གཞན་ཕལ་ཆེར་རྟོགས་སླ་ཞིང་། མི་
རྟག་པ་དང་འདུས་བྱས་སོགས་དབྱེ་གཞི་རྣམས་དང་། རྣམ་མཁྱེན་ལྟ་བུ་ལྡན་མིན་འདུ་བྱེད་དུ་འཇོག་པའི་
ཕྱིར་རོ། འོ་ན། ལྡན་མིན་འདུ་བྱེད་དང་ཤེས་པ་གཉིས་མི་འགལ་བར་འགྱུར་རོ། ཞེ་ན། འདོད་པ་ཡིན་
ནོ། འདི་ལ་བརྟེན་ནས་སྒྲ་གཟུགས་མ་ཡིན་ཟེར་བ་ཁེགས་པར་འགྱུར་བ་ཡིན་ཏེ། གཟུགས་ཕུང་ཡིན་པའི་
ཕྱིར། ཁྱབ་སྟེ། ཚོར་ཕུང་ཡིན་ན་ཚོར་བ་ཡིན་དགོས་པ་གང་ཞིག །འོག་མ་རྣམས་ལའང་དེ་བཞིན་དུདགོས་
པའི་ཕྱིར། འདུས་བྱས་དེ་དག་ཀྱང་མིང་གི་རྣམ་གྲངས་དུ་མའི་སྒོ་ནས་བསྙད་པར་བྱ་བ་ཡིན་ཏེ། དེ་དག་
ཉིད་དུས་གཏམ་གཞི་དང། །ངེས་པར་འབྱུང་བཅས་གཞི་དང་བཅས། །ཞེས་འབྱུང་བ་ལས། དུས་དང་།
གཏམ་གྱི་གཞི་དང་། ངེས་པར་འབྱུང་བཅས་དང་། གཞི་དང་བཅས་པ་ཞེས་པའི་མིང་གིས་བརྗོད་པའི་
ཕྱིར། རྟགས་རྣམས་གྲུབ་སྟེ། རིམ་པ་བཞིན་ཐལ་ཟིན་པ་དང་། འོང་རྒྱུདང༌། སྐད་ཅིག་གཉིས་པར་མི་སྡོད་
པ་སོགས་ཀྱིས་ཟ་བའི་དུས་ཡིན་པ་དང་། གཏམ་བཟང་ངན་ཕལ་ཆེར་འདིའི་སྟེང་ནས་འབྱུང་བ་དང་།
ལྷག་མེད་མྱང་འདས་ཐོབ་པ་ན་འདི་ལས་ངེས་པར་འབྱུང་དགོས་པ་དང་། རང་ཉིད་འབྱུང་བའི་གཞི་རྒྱུ་
རྐྱེན་ལས་བྱུང་བའི་ཕྱིར། འདུས་བྱས་ཀྱི་སྒྲ་དོན་ཀྱང་ཡོད་དེ། རང་འགྲེལ་ལས། རྐྱེན་རྣམས་འདུས་ཤིང་
ཕྲད་ནས་བྱས་པ་དག་ནི་འདུས་བྱས་རྣམས་ཏེ། རྐྱེན་གཅིག་གིས་བསྐྱེད་པ་ནི་འགའ་ཡང་མེད་དོ། ཞེས་
འབྱུང་བ་ལྟར་ཡིན་པའི་ཕྱིར། འོ་ན། ཕུང་པོ་ལྔ་རྫས་གཅིག་དང་ཐ་དད་གང་ཡིན་ཞེ་ན། ཁ་ཅིག །ལྔ་ག་
རྫས་ཐ་དད་ཡིན་ཟེར་བ་མི་འཐད་དེ། ཚོར་བ་དང་འདུ་ཤེས་རྫས་གཅིག་པའི་སྐབས་ཡོད་པའི་ཕྱིར་དང་།



ཟག་བཅས་མིང་གི་རྣམ་གྲངས།
23
གནས་དང་པོ།
དེ་གཉིས་ཀ་རྣམ་ཤེས་ཀྱི་ཕུང་པོ་དང་རྫས་གཅིག་པ་ཡོད་པའི་ཕྱིར། རྟགས་སྡོམ་པ་གྲུབ་སྟེ། གཟུགས་
འཛིན་མིག་གི་རྣམ་པར་ཤེས་པའི་འཁོར་དུ་བྱུང་བའི་ཚོར་འདུ་སོགས་འཁོར་ནང་ཕན་ཚུན་གཙོ་བོ་དང་
བཅས་པ་མཐའ་དག་རྫས་གཅིག་ཡིན་པའི་ཕྱིར། གཟུགས་ཕུང་དང་ཚོར་བ་སོགས་སེམས་སེམས་བྱུང་
རྣམས་ནི་རྫས་ཐ་དད་དུ་བྱ་དགོས་ཏེ། ཕྱི་དོན་ཁས་བླངས་དགོས་པའི་ཕྱིར། ཞིབ་ཏུདཔྱོད་ཅིག །
འདུས་བྱས་བཞིན་དུ་ཟག་བཅས་ཀྱི་ཕུང་པོའང་མིང་གི་རྣམ་གྲངས་དུ་མའི་སྒོ་ནས་བསྙད་པར་བྱ་
བ་ཡིན་ཏེ། གང་དག་ཟག་བཅས་ཉེར་ལེན་པའི། །ཕུང་པོའང་དེ་དག་འཐབ་བཅས་ཀྱང་། །སྡུག་བསྔལ་
ཀུན་འབྱུང་འཇིག་རྟེན་དང་། །ལྟ་གནས་སྲིད་པའང་དེ་དག་ཡིན། ཞེས་འབྱུང་བ་ལས། ཉེར་ལེན་དང་།
འཐབ་བཅས་དང་། སྡུག་བསྔལ་དང་། ཀུན་འབྱུང་དང་། འཇིག་རྟེན་དང༌། ལྟ་གནས་དང་། སྲིད་པ་ཞེས་
པའི་མིང་གིས་བརྗོད་པའི་ཕྱིར། དང་པོ་གྲུབ་སྟེ། རྒྱུ་ཉེར་ལེན་ལས་བྱུང་། འབྲས་བུ་ཉེར་ལེན་སྐྱེད། གྲོགས་
ཉེར་ལེན་ལ་རག་ལས་པའི་ཆ་ནས་ཡིན་པའི་ཕྱིར་ཏེ། དཔེར་ན། རྩྭ་ལས་བྱུང་བའི་མེ། སྨན་སྐྱེད་པའི་ཤིང་
དང༌། རྒྱ་པོ་ལ་རག་ལས་པའི་མི་རྣམས་ལ་དེའི་མིང་གི་བརྗོད་པ་ལྟ་བུ་ཡིན་པའི་ཕྱིར། ཕྱི་མ་རྣམས་གྲུབ་
སྟེ། རིམ་བཞིན། རང་གཞན་ལ་གནོད་པ་དང་། འཕགས་པ་དང་མི་མཐུན་པ་དང་། སྡུག་བསྔལ་གྱི་
འབྱུང་ཁུངས་ཡིན་པ་དང་། གཉེན་པོས་འཇིག་པ་དང་། ལྟ་ངན་སྐྱེ་བའི་གནས་ཡིན་པ་དང་། ཡང་སྲིད་དུ་
འཁོར་བ་ཡིན་པའི་ཕྱིར། །
འོ་ན། ཡུ་པོ་ལྔ་ཇི་ལྟ་བུ་ཞེ་ན། བཤད་དུ་ཡོད་དེ། དང་པོ་གཟུགས་ཕུང་གི་དབང་དུ་བྱས་ནས།
གཟུགས་ནི་དབང་པོ་ལྔ་དང་དོན། །ལྔ་དང་རྣམ་རིག་བྱེད་མིན་ཉིད། ཅེས་འབྱུང་བ་ལས། མིག་སོགས་
དབང་པོ་ལྔ། གཟུབ་ས་སོགས་དོན་ལྔ་། རྣམ་པར་རིག་བྱེད་མ་ཡིན་པའི་གཟུགས་དང་བཅུ་གཅིག་པོ་
གཟུགས་ཕུང་ཡིན་པའི་ཕྱིར་ཏེ། གཟུགས་རུང་གང་ཞིག །དུ་མ་སྤུངས་པའི་ཕྱིར། དང་པོ་གྲུབ་སྟེ། རིག་
པས་གཟུགས་སུ་རུང་བ་དང་། ཡུལ་དཔྱད་པས་གཟུགས་སུ་རུང་བ་གང་རུང་ཡིན་པའི་ཕྱིར། གཉིས་པ་གྲུབ་
སྟེ། ཕལ་ཆེར་ཡུལ་བོ་ས་གནོན་ནུས་དུ་མ་སྤུངས་པ་ཡིན་པའི་ཕྱིར། མིག་སོགས་དབང་པོ་ལྔ་ཡོད་དེ། དེ་



24
མིག་སོགས་དབང་པོ་ལྔ་བཤད་པ།
གནས་དང་པོ།
དག་རྣམས་ཀྱི་རྣམ་ཤེས་རྟེན། །མིག་ལ་སོགས་གཟུགས་དང་བ་རྣམས། ཞེས་འབྱུང་བ་ལས། མིག་གི་
རྣམ་པར་ཤེས་པའི་ན་མོང་མ་ཡིན་པའི་བདག་རྐྱེན་བྱེད་པའི་རིགས་སུགནས་པའི་ནང་གི་གགས་ཅན་
དྭང་བར་དམིགས་པ་མིག་དབང་གི་མཚན་ཉིད་དམ་ངོ་བོར་འཇོག །དེས་རྣ་བ་སྣ་ལྕེ་ལུས་ཀྱི་དབང་པོ་
བཞི་ལ་རིགས་འདྲ་བའི་ཕྱིར། དེ་རེ་རེ་ལ་བརྟེན་བཅས་དང་དེར་མཚུངས་གཉིས་གཉིས་སུདབྱེ་བར་བྱ་སྟེ།
མཚན་གཞིའི་དབང་དུ་བྱས་ན་རྣམ་ཤེས་དེ་དང་དེའི་རྟེན་བྱེད་པའི་དབང་པོ་གཟུགས་ཅན་པ་རྣམས་དང་
པོ་དང༌། གཉིད་འཐུག་པོ་ལོག་བཞིན་པའི་གང་ཟག་གི་དབང་པོ་གཟུགས་ཅན་པ་རྣམས་གཉིས་པ་ཡིན་
པའི་ཕྱིར། མཚན་གཞི་གཉིས་པའང་དེར་ཐལ། རྣམ་པར་ཤེས་པའི་བདག་རྐྱེན་བྱེད་པའི་ངེས་པ་མེད་
ཀྱང་དེ་བྱེད་པའི་རིགས་གནས་ཡིན་པའི་ཕྱིར། དེ་ལྟར་ཡང་རང་འགྲེལ་ལས། གཟུགས་དང་སྒྲ་དང་དྲི་
དང་རོ་དང་རེག་བྱ་རྣམ་པར་ཤེས་པ་རྣམས་ཀྱི་རྟེན་དུ་གྱུར་པ་གཟུགས་དྭང་བའི་བདག་ཉིད་ལྔ་པོ་གང་
དག་ཡིན་པ་དེ་དག་ནི་རིམ་པ་བཞིན་དུ་མིག་དང་རྣ་བ་དང་སྣ་དང་ལྕེ་དང་ལུས་དག་ཡིན་པར་རིགས་པར་
བྱ་སྟེ། བཅོམ་ལྡན་འདས་ཀྱིས་ཇི་སྐད་དུ། དགེ་སློང་དག་མིག་ནི་ནང་གི་སྐྱེ་མཆེད་དེ་འབྱུང་བ་ཆེན་པོ་
བཞི་དག་རྒྱུར་བྱས་པ་གཟུགས་དྭང་བའོ། ཞེས་གསུངས་སོ། །དབང་པོ་ལྔའི་དབྱིབས་ཡོད་དེ། རིམ་པ་
བཞིན། ཟར་མའི་མེ་ཏོག་ལྟ་བུ་དང་། གྲོ་ག་བཅུས་ཏེ་བཅད་པ་ལྟ་བུ་དང་། མིག་སྨན་གྱི་ཐུར་མ་གཤིབས་
པ་ལྟ་བུ་དང་། ཟླ་བ་ཕྱེད་པ་ལྟ་བུ་དང་། བྱ་རོག་ན་འཇམ་གྱི་པགས་པ་ལྟ་བུ་སྤྱི་གཙུག་ནས་རྐང་མཐིལ་གྱི་
བར་ཁྱབ་པ་རྣམས་ཡིན་པའི་ཕྱིར། །
གཟུགས་སོགས་དོན་ལྔ་བཤད་དུ་ཡོད་དེ། གཟུགས་རྣམ་གཉིས་དང་རྣམ་ཉི་ཤུ། །སྒྲ་ནི་རྣམ་པ་
བརྒྱད་ཡོད་དེ། །རོ་ནི་རྣམ་དྲུག་དྲི་རྣམ་བཞི། །རེག་བྱ་བཅུ་གཅིག་བདག་ཉིད་དོ། ཞེས་འབྱུང་བ་ལས།
གཟུགས་ལ་ཁ་དོག་གི་གཟུགས་དང་། དབྱིབས་ཀྱི་གཟུགས་གཉིས་ལས། དང་པོ་ལ་བཅུ་གཉིས། ཕྱི་མ་
ལ་བརྒྱད་ཡོད། སྒྲ་ལ་བརྒྱད། རོ་ལ་དྲུག །དྲི་ལ་བཞི། རེག་བྱ་ལ་བཅུ་གཅིག་ཏུ་ཡོད་པའི་ཕྱིར། དང་པོ་
གྲུབ་སྟེ། སྔོན་པོ་དང་། སེར་པོ་དང་། དཀར་པོ་དང་། དམར་པོ་དང་། སྣང་བ་དང་། མུན་པ་དང་། སྤྲིན་



25
གནས་དང་པོ།
གཟུགས་སོགས་དོན་ལྔ་བཤད་པ།
དང༌། དུ་བ་དང་། རྡུལ་དང༌། ཁུག་སྣ་དང་། ཉི་མ་དང་། གྲིབ་མ་སྟེ་ཁ་དོག་གི་བཅུ་གཉིས་དང་། རིང་པོ་
དང༌། ཐུང་ངུདང་། ལྷམ་པ་དང་། ཟླུམ་པོ་དང་། མཐོ་བ་དང་། དམའ་བ་དང༌། ཕྱ་ལེ་བ་དང་། ཕྱ་ལེ་བ་མ་
ཡིན་པ་སྟེ་དབྱིབས་ཀྱི་བརྒྱད་ཡོད་པའི་ཕྱིར། ལྗང་ཁུ་དང་སྐྱེར་ཁ་སོགས་ལོགས་སུ་མི་འདྲེན་པའི་རྒྱུ་མཚན་
ཡོད་དེ། ཁ་དོག་དང་པོ་བཞིའི་འཕྲོ་འདུ་ལས་གྲུབ་པའི་ཕྱིར། འོ་ན། སྤྲིན་སོགས་ཀྱང་བརྗོད་མི་རིགས་
པར་འགྱུར་ཏེ། ཁ་དོག་ལས་མ་གཡོས་པའི་ཕྱིར། ཞེ་ན་སྐྱོན་མེད་དེ། སྤྲིན་སོགས་སྒྱུ་མའི་གཟུགས་བརྟག་
མི་བཟོད་པས། ཐག་རིང་པོ་ནས་རྩིག་པ་ལྟར་སྣང་ཡང་། ཉེ་བ་ན་མི་སྣང་བས་གཟུགས་མིན་ནམ་སྙམ་
པའི་དོགས་པ་སྐྱེ་བ་དེ་དགག་པའི་ཆེད་དུཡིན་པའི་ཕྱིར།
གཉིས་པ་སྒྲ་ལ་བརྒྱད་ཡོད་དེ། ཟིན་པའི་འབྱུང་བ་ལས་བྱུང་བའི་སྒྲ་བཞི། མ་ཟིན་པའི་འབྱུང་བ་
ལས་གྱུར་པའི་སྒྲ་བཞི་སྟེ་བརྒྱད་ཡོད་པའི་ཕྱིར། དང་པོ་གྲུབ་སྟེ། ཟིན་པའི་འབྱུང་བ་ལས་གྱུར་པ་སེམས་
ཅན་དུ་སྟོན་པ་སྙན་པའི་སྒྲ། མི་སྙན་པའི་སྒྲ། སེམས་ཅན་དུ་མི་སྟོན་པ་སྙན་པའི་སྒྲ། མི་སྙན་པའི་སྒྲ་རྣམས་སུ་
ཡོད་པའི་ཕྱིར། མཚན་གཞི་ཡང་ཡོད་དེ། རིམ་པ་བཞིན། སྐྱེས་བུས་ཆོས་འཆད་པའི་སྒྲ་དང༌། མིས་ཚིག་
རྩུབ་སྨྲ་བའི་སྒྲ་དང༌། ཕེག་རྡོབ་པའི་སྒྲ་དང་། ཁུར་ཚུར་བརྡེག་པའི་སྒྲ་རྣམས་ཡོད་པའི་ཕྱིར། གཉིས་པ་
གྲུབ་སྟེ། མ་ཟིན་པའི་འབྱུང་བ་ལས་གྱུར་པའི་སེམས་ཅན་དུ་སྟོན་པ་སྙན་པའི་སྒྲ། མི་སྙན་པའི་སྒྲ། སེམས་
ཅན་དུ་མི་སྟོན་པ་སྙན་པའི་སྒྲ། མི་སྙན་པའི་སྒྲ་རྣམས་སུ་ཡོད་པའི་ཕྱིར། མཚན་གཞི་ཡང་ཡོད་དེ། རིམ་
པ་བཞིན། སྤྲུལ་པས་ཆོས་འཆད་པའི་སྒྲ་དང༌། སྤྲུལ་པས་ཚིག་རྩུབ་སྨྲ་བའི་སྒྲ་དང། མཁར་རྔའི་སྒྲ་དང༌།
བྲག་རལ་བའི་སྒྲ་རྣམས་ཡིན་པའི་ཕྱིར། །
གསུམ་པ་རོ་ལ་དྲུག་ཡོད་དེ། མངར་བ། སྐྱུར་བ། ཚ་བ། ལན་ཚ་བ། སྐ་བ། ཁ་བ་རྣམས་སུ་ཡོད་
པའི་ཕྱིར། བཞི་པ་དྲི་ལ་བཞི་ཡོད་དེ། དྲི་ཞིམ་པ། མི་ཞིམ་པ། དྲི་མཉམ་པ། མི་མཉམ་པ་རྣམས་སུ་
ཡོད་པའི་ཕྱིར། ལྔ་བ་རེག་བྱ་ལ་བཅུ་གཅིག་ཡོད་དེ། འབྱུང་བཞིའི་རེག་བྱ་བཞི། འབྱུང་འགྱུར་
གྱི་རེག་བྱ་བདུན་རྣམས་སུ་ཡོད་པའི་ཕྱིར། གཉིས་པ་གྲུབ་སྟེ། འཇམ་པ། རྩུབ་པ། ལྕི་བ། ཡང་བ། གྲང་



26
རྣམ་པར་རིག་བྱེད་མ་ཡིན་པའི་གཟུགས།
གནས་དང་པོ།
བ། བཀྲེས་པ། སྐོམ་པའི་རེག་བྱེ་སྟེ་བདུན་ཡོད་པའི་ཕྱིར། མངོན་པ་གོང་མར་དོན་ལྔ་སོ་སོ་ལ་དབྱེ་བ་
གྲངས་མང་དུ་བཤད་དེ། དེ་ཉིད་ལས་བལྟ་བར་བྱའོ།
གསུམ་པ་རྣམ་པར་རིག་བྱེད་མ་ཡིན་པའི་གཟུགས་བཤད་དུ་ཡོད་དེ། གཡེངས་དང་སེམས་མེད་
པ་ཡི་ཡང་། །དགེ་དང་མི་དགེ་རྗེས་འབྲེལ་གང་། །འབྱུང་བ་ཆེ་རྣམས་རྒྱུར་བྱས་པ། དེ་ནི་རྣམ་རིག་བྱེད་མིན་
བརྗོད། ཅེས་འབྱུང་བ་ལས། ངོ་བོ། དབྱེ་བ། སྒྲུབ་བྱེད་ཀྱི་རིགས་པ། ཁྱད་པར་གྱི་ཆོས་གཞན་བཤད་པ།
རྩོད་པ་སྤངས་པ་སྟེ་ལྔའི་སྒོ་ནས་ཤེས་པར་བྱ་བ་ཡིན་པའི་ཕྱིར། དང་པོ་ཡོད་དེ། ཁྱད་ཆོས་ལྔ་ལྡན་ཞིག་ལ་
བརྗོད་པའི་ཕྱིར། གནས་སྐབས་ཀྱི་ཁྱད་པར། ངོ་བོའི་ཁྱད་པར། དུས་ཀྱི་ཁྱད་པར། རྒྱུའི་ཁྱད་པར། ངེས་
པའི་ཚིག་གི་ཁྱད་པར་དང་ལྡན་པའི་ཕྱིར། དང་པོ་ཡིན་ཏེ། སེམས་གཡེངས་པ་དང་། སེམས་མེད་ཀྱི་སྙོམས་
འཇུག་གཉིས་ཀྱི་གནས་སྐབས་ན་ཡང་ཡོད་པའི་ཕྱིར། གཉིས་པ་ཡིན་ཏེ། དགེ་མི་དགེ་གང་རུང་ཡིན་པའི་
ཕྱིར། གསུམ་པ་ཡིན་ཏེ། རྒྱུན་མཆོག་ཏུ་རྗེས་སུ་འབྲེལ་བའི་ཕྱིར། བཞི་པ་ཡིན་ཏེ། རང་གི་རྒྱུར་གྱུར་པའི་
འབྱུང་བ་ཆེན་པོ་རྒྱུར་བྱས་པ་ལས་འབྱུང་བའི་ཕྱིར། ལྔ་པ་གྲུབ་སྟེ། རང་ཀུན་ནས་སློང་བའི་སེམས་གཞན་
གྱི་རྣམ་པར་རིག་པ་མ་ཡིན་ཞིང་། རང་ཉིད་ཀྱི་ཐ་སྙད་འཇུག་པ་གཟུགས་ལ་རག་ལས་པའི་ཕྱིར། དེ་ལྟར་
རང་འགྲེལ་ལས། སེམས་གཡེངས་པ་ཞེས་བྱ་བ་ནི་དེ་ལས་གཞན་པའི་སེམས་ཀྱིའང་ཡིན་པའོ། སེམས་
མེད་པའི་ཡང་ཞེས་བྱ་བ་ནི་འདུ་ཤེས་མེད་པ་དང་འགོག་པའི་སྙོམས་པར་འཇུག་པས་ཡང་ཡིན་ནོ། ཡང་
ཞེས་བྱ་བའི་སྒྲ་ནི་མ་ཡེངས་པ་སེམས་དང་བཅས་པའི་ཡང་ཡིན་ནོ། །ཞེས་བྱ་བར་མངོན་ནོ། དགེ་དང་མི་
དགེ་ཞེས་བྱ་བ་ནི། དགེ་ལེགས་དང་དགེ་ལེགས་མ་ཡིན་པའོ། རྗེས་འབྲེལ་གང་ཞེས་བྱ་བ་ནི་རྒྱུན་ཏོ། །
ཐོབ་པའི་རྒྱུན་ཡང་འདི་ལྟ་བུ་ཡོད་པས་བྱེ་བྲག་ཏུབྱ་བའི་ཕྱིར་འབྱུང་བ་ཆེན་པོ་རྣམས་རྒྱུར་བྱས་པ་ཞེས་བྱ་
བ་བརྗོད་དོ། ཞེས་དང་། དེ་ནི་རྣམ་རིག་བྱེད་མིན་ཞེས་བྱ་ལ། དེ་ནི་ཞེས་བྱ་བའི་སྒྲ་ནི་དེའི་མིང་ཤེས་པར་
བྱ་བའི་ཕྱིར། གཟུགས་དང་བྱེད་པའི་རང་བཞིན་ནི་ཡིན་ཡང་རྣམ་པར་རིག་བྱེད་བཞིན་དུ་གཞན་དག་ལ་
རྣམ་པར་རིག་བྱེད་མ་ཡིན་པས་རྣམ་པར་རིག་བྱེད་མིན་པའོ། བརྗོད་ཞེས་བྱ་བ་ནི་སློབ་དཔོན་གྱི་ཚིག་



གནས་དང་པོ།
རྣམ་པར་རིག་བྱེད་མ་ཡིན་པའི་གཟུགས།
ཡིན་པའི་ཕྱིར་སྟོན་པའོ། ཞེས་གསུངས། དེ་ལ་ཁྱད་ཆོས་ལྔ་དགོས་པ་དང་བཅས་པ་ཡིན་ཏེ། དང་པོས་
དགེ་མི་དགེའི་སེམས་དང་སྙོམས་འཇུག་གཉིས་རྣམ་པར་རིག་བྱེད་མ་ཡིན་པའི་གཟུགས་ཡིན་པ་སེལ།
གཉིས་པས་མིག་དང་མིག་གི་ཐོབ་པ་ལྟ་བུ་དེ་ཡིན་པ་སེལ། གསུམ་པས་རྣམ་པར་རིག་བྱེད་ཡིན་པས་དེ་
སེལ། བཞི་པས་དགེ་མི་དགེའི་ཐོབ་པ་དེ་སེལ། ལྔ་པས་རྣམ་པར་རིག་བྱེད་མ་ཡིན་པའི་གཟུགས་ཞེས་
པའི་སྒྲ་དེ་གཏིང་ཚུགས་པའི་སྒྲ་ཡིན་པ་སེལ་བའི་ཕྱིར། སློབ་དཔོན་གྱི་ཚིག་ཅེས་པའི་སློབ་དཔོན་བསྟན་
བཅོས་རྩོམ་པ་པོ་ལ་འཆད་པ་མང་ཡང་། རྩོམ་པ་པོ་བདག་ཉིད་ཀྱིས་བདག་ཉིད་ལ་སློབ་དཔོན་ཞེས་
བརྗོད་པ་འགྲིག་རྒྱུ་ཆུང་བས་མཆིམས་བསམ་བཟང་གིས་སྔོན་གྱི་སློབ་དཔོན་གྱི་བརྗོད་པར་བཤད་པས་
དཔྱད་པར་བྱའོ།
གཉིས་པ་དབྱེ་བ་ཡོད་དེ། སྡོམ་པ། སྡོམ་མིན། བར་མའི་རྣམ་པར་རིག་བྱེད་མ་ཡིན་པའི་
གཟུགས་གསུམ་ཡོད་པར་འཆད་པ་ལྟར་ཡིན་པའི་ཕྱིར། གསུམ་པ་སྒྲུབ་བྱེད་ཀྱི་རིགས་པ་ཡོད་དེ།
རྣམ་གསུམ་དྲི་མེད་གཟུགས་གསུངས་དང་། འཕེལ་དང་མ་བྱས་ལམ་སོགས་ཕྱིར། ཞེས་པའི་སྐབས་འཆད་
པར་འགྱུར་བའི་ཕྱིར། བཞི་པ་ཁྱད་པར་གྱི་ཆོས་གཞན་བཤད་དུ་ཡོད་དེ། འདོད་གཏོགས་རྣམ་རིག་
མིན་སྐད་ཅིག །ཅེས་སོགས་ཀྱི་སྐབས་སུ་འཆད་པར་འགྱུར་བའི་ཕྱིར། ལྔ་པ་རྩོད་སྤུངས་ཡོད་
དེ། སློབ་དཔོན་འདུན་བཟང་གིས། འདི་ལ་མ་ཚང་བསྟན་བཅོས་འགལ། །ཉམས་དང་དེ་མིན་དེ་ཉིད་
ཐལ། །ཡང་སྒྲ་ལྷག་བརྗོད་ཁྱད་པར་དུ །བྱ་བ་ཁྱད་པར་མ་བྱས་པའོ། །ཞེས་སྔར་བཤད་པའི་ངོ་བོའི་ཁྱད་
ཆོས་ལ་སུན་འབྱིན་པའི་རྩོད་པ་དང་། དེའི་ལན་གཉིས་ཀྱི་སྒོ་ནས་ཤེས་པར་བྱ་བ་ཡིན་པའི་ཕྱིར། དེའི་
ཚུལ་ནི། ཁོ་ན་རེ། རྣམ་པར་རིག་བྱེད་མ་ཡིན་པའི་གཟུགས་སྐད་ཅིག་དང་པོ་དེ་རྣམ་པར་རིག་བྱེད་མ་ཡིན་
པའི་གགས་མ་ཡིན་པར་ཐལ། རྒྱུན་མཆོག་ཏུ་རྗེས་སུ་འབྲེལ་བ་དེ་མ་ཚང་བའི་ཕྱིར། ཁྱབ་པ་ཁས། ཡང་
དེ་རྫས་ཡོད་མ་ཡིན་པར་ཐལ། རྒྱུན་མ་ཡིན་པའི་ཕྱིར། རྟགས་ཁས། འདོད་ན། བསྟན་བཅོས་ལས་རྫས་
ཡོད་དུ་བཤད་པ་འགལ། ཏིང་ངེ་འཛིན་ལས་སྐྱེས་པའི་རྣམ་པར་རིག་བྱེད་མ་ཡིན་པའི་གཟུགས་དེ་འདྲ་



28
རྣམ་པར་རིག་བྱེད་མ་ཡིན་པའི་གཟུགས།
གནས་དང་པོ།
བའི་གཟུགས་མ་ཡིན་པར་ཐལ། གཡེངས་པ་དང་སེམས་མེད་ཀྱི་སྐབས་ན་མེད་པའི་ཕྱིར། མ་གཡེངས་པ་
དང་སེམས་དང་བཅས་པའི་སྐབས་ན་ཡོད་དོ་སྙམ་ན། འོ་ན། རྣམ་པར་རིག་བྱེད་ཀྱི་གཟུགས་ཀྱང་རིག་
བྱེད་མ་ཡིན་པའི་གཟུགས་སུ་ཐལ། ཁྱོད་འདོད་པ་དེའི་ཕྱིར། ཡང་གི་སྒྲ་ཡང་ལྷག་པ་ཡིན་ཏེ། སེམས་
གཡེངས་པའི་སྐབས་ན་ཡོད་པར་བཤད་པས། སེམས་དང་བཅས་པའི་སྐབས་ན་ཡོད་པར་གོ་ནུས་པའི་
ཕྱིར། གཞན་ཡང་། མིང་གི་འདོགས་བྱ་མི་འཐད་དེ། ལུང་ལས་བསྟན་དུ་མེད་ལ་ཐོགས་པ་མེད་པའི་
གཟུགས། ཞེས་གསུངས་པས། དེའི་མིང་གི་ཁྱད་པར་དུ་བྱ་དགོས་པ་ལས་མ་བྱས་པའི་ཕྱིར། ཞེས་རྩོད་ནས་
ཁོ་རང་གི་ལུགས་འཇོག་པ་ན། བྱས་པ་དང་ཡང་མི་འདྲ་བའི། །སེམས་པའང་སེམས་མེད་པ་ལ་གང༌། །ལུང་
བསྟན་ཐོགས་པ་མེད་པའི་གཟུགས། །དེ་ནི་རྣམ་རིག་བྱེད་མིན་འདོད། ཅེས་གསུངས། སྔར་གྱི་རྩོད་པ་
ཁྱེད་རང་ལའང་འཇུག་སྟེ། དེའི་ཚུལ་ནི། རྣམ་པར་རིག་བྱེད་ཀྱི་གཟུགས་རིག་བྱེད་མ་ཡིན་པའི་གཟུགས་
སུ་ཐལ། མ་གཡེངས་པ་དང་སེམས་དང་བཅས་པའི་གནས་སྐབས་ན་ཡོད་བའི་ཕྱིར། ཞེས་པ་དང་། ཏིང་
ངེ་འཛིན་ལས་སྐྱེས་པའི་སྡོམ་པ་གཉིས་ལྟ་བུ་རྣམ་པར་རིག་བྱེད་མ་ཡིན་པའི་གགས་ཡིན་པ་ཉམས་པར་
ཐལ། གཡེངས་པ་དང་སེམས་མེད་ཀྱི་གནས་སྐབས་ན་མེད་པའི་ཕྱིར། ཞེས་འཕངས་ན། སྔ་ཕྱི་ལ་ལན་
མེད་དོ། རྩོད་པ་རྩོད་ལན་འདི་རྣམས་ནི་དོན་གསལ་ལས་འབྱུང་བ་སྟེ་སློབ་དཔོན་འདུན་བཟང་གིས་
གཞན་དུསྨྲ་བ་བཀོད་ཀྱི་ཁོང་གིས་མཛད་པའི་མཛོད་འགྲེལ་ལ་མི་སྣང་ངོ༌། །
འོ་ན། འབྱུང་བ་ཆེ་རྣམས་རྒྱུར་བྱས་པ། ཞེས་བཤད་ན། འབྱུང་བ་བཞི་པོ་གང་ཞེ་ན། བཤད་དུ་
ཡོད་དེ། འབྱུང་བ་དག་ནི་ས་ཁམས་དང་། །ཆུ་དང་མེ་དང་རླུང་ཁམས་རྣམས། །འཛིན་པ་ལ་སོགས་ལས་
སུ་གྲུབ། །སྲ་གཤེར་དྲོ་ཉིད་གཡོ་བ་རྣམས། ཞེས་འབྱུང་བ་ལས། ངོ་བོའི་དབང་དུ་བྱས་ན་སྲ་ཞིང་འཐས་
པ་དང༌། རླན་ཞིང་གཤེར་བ་དང་། ཚ་ཞིང་སྲེག་པ་དང་། ཡང་ཞིང་གཡོ་བ་རྣམས་རིམ་པ་བཞིན་དུ། ས་ཆུ་
མེ་རླུང་གི་ངོ་བོར་འཇོག །བྱེད་ལས་ཀྱི་དབང་དུ་བྱས་ན། རིམ་པ་བཞིན། འཛིན་པར་བྱེད་པ་དང་། སྡུད་
པར་བྱེད་པ་དང༌། སྨིན་པར་བྱེད་པ་དང་། རྒྱས་པར་བྱེད་པའི་བྱེད་ལས་དང་ལྡན། ངེས་ཚིག་གི་དབང་དུ་



གནས་དང་པོ།
ཁམས་དང་། སྐྱེ་མཆེད་བཤད་པ།
བྱས་ན་དེ་རྣམས་ལས་འབྲས་བུ་འབྱུང་བ་དང་། ཡོད་པ་རྒྱ་ཆེ། རྟེན་པ་ལྟོས་པ་ཆེ། གནས་པ་ཐ་གྲུ་ཆེ་བས་
ཆེན་པོ་དང་། རང་གི་མཚན་ཉིད་འཛིན་པས་ཁམས་ཞེས་ཀྱང་བརྗོད་པའི་ཕྱིར་ཏེ། རང་འགྲེལ་ལས། བཞི་
པོ་དེ་དག་ནི་རང་གི་མཚན་ཉིད་དང་རྒྱུར་བྱས་པའི་ཕྱིར་ཁམས་དག་གོ །ཞེས་དང་། འདི་དག་གཟུགས་
གཞན་ཐམས་ཅད་ཀྱི་རྟེན་དུ་རག་ལས་པའི་ཕྱིར་ན་ཆེན་པོ་ཉིད་དོ། ཞེས་སོགས་འབྱུང་བའི་ཕྱིར། འོ་ན།
ས་དང་དེའི་ཁ་དོག་དང་། ཆུདང་དེའི་ཁ་དོག་སོགས་ལ་ཁྱད་པར་ཅི་ཡོད་ཅེ་ན། བཤད་དུ་ཡོད་དེ། འཇིག་
རྟེན་གྱི་ནི་ཐ་སྙད་དུ། ཁ་དོག་དབྱིབས་ལ་ས་ཞེས་བརྗོད། །ཆུ་མེ་ཡང་ངོ་རླུང་ཚོགས་ཁམས། །ཉིད་ཡིན་དེ་
དང་འདྲ་བའང་ཡིན། ཞེས་གསུངས་པ་ལས། འཇིག་རྟེན་ན་ས་ཆུ་མེ་གསུམ་གྱི་ཁ་དོག་དང་དབྱིབས་ལ་
དེ་དང་དེར་གྲགས་ཀྱང་། གསུང་རབ་ལས་དེ་མི་འབྱུང་། རླུང་ལ་ནི་འཇིག་རྟེན་པ་རྣམས་རེག་བྱ་དང་ཁ་
དོག་ལའང་གཡོ་བ་ཞེས་འཆད་པ་ཡོད་པའི་ཕྱིར། གསུང་རབ་ལས་དེ་མི་འབྱུང་བར་ཐལ། ས་ལ་སོགས་
པ་བཞི་པོ་སོ་སོར་རེག་བྱའི་སྐྱེ་མཆེད་ཀྱིས་ཁྱབ། དེ་བཞིའི་ཁ་དོག་ལ་གཟུགས་ཀྱི་སྐྱེ་མཆེད་ཡིན་པས་
ཁྱབ་པའི་ཕྱིར།
འོ་ན། གགས་ཕུང་དེ་ལྟར་ཡིན་མོད། གཟུགས་ཅན་གྱི་སྐྱེ་མཆེད་དང་། གཟུགས་ཅན་གྱི་ཁམས་
ཇི་ལྟ་བུ་ཡིན་ཞེ་ན། བཤད་དུ་ཡོད་དེ། དབང་དོན་དེ་དག་ཁོ་ན་ལ། །སྐྱེ་མཆེད་དང་ནི་ཁམས་བཅུར་འདོད། །
ཅེས་འབྱུང་བ་ལས། གཟུགས་ཅན་གྱི་སྐྱེ་མཆེད་བཅུ་དང་། དེའི་ཁམས་བཅུ་ཡོད་པའི་ཕྱིར། གཟུགས་ཀྱི་
སྐྱེ་མཆེད་ནས་ལུས་ཀྱི་སྐྱེ་མཆེད་ཀྱི་བར་བཅུདང་གཟུགས་ཁམས་ནས་ལུས་ཁམས་ཀྱི་བར་བཅུཡོད་པའི་
ཕྱིར། དབང་པོ་ལྔ་དང་དོན་ལྔ་གང་རུང་ཁོ་ན་ལ་སྐྱེ་མཆེད་དང་ཁམས་བཅུ་འཇོག་པའི་རྒྱུ་མཚན་ཡོད་དེ།
ཡིད་དང་ཆོས་ཀྱི་སྐྱེ་མཆེད་དང་ཁམས་ལ་དེ་མི་འཇོག་པའི་ཆ་ནས་ཡིན་པའི་ཕྱིར། གཟུགས་ཅན་གྱི་སྐྱེ་
མཆེད་དང་། གཟུགས་ཕུང་གི་གཟུགས་ཀྱི་སྐྱེ་མཆེད་དང་གཟུགས་ཁམས་ལ་མ་ཁྱབ་སྟེ། སྒྲ་གཟུགས་ཀྱི་
སྐྱེ་མཆེད་མ་ཡིན་པའི་ཕྱིར་དང་། དེའི་ཁམས་ཀྱང་མ་ཡིན་པའི་ཕྱིར་ཏེ། སྐྱེ་མཆེད་བཅུ་གཉིས་རེ་རེ་ནས་
འགལ་ཞིང་། ཁམས་བཅུ་གཉིས་ཀྱང་འགལ་བ་ཡིན་པའི་ཕྱིར། འོག་མ་རྣམས་འདི་དང་མི་འདྲ་སྟེ། སྒྲ་



ཕུང་པོ་བར་པ་གསུམ་བཤད་པ།
--
-
-
-
གནས་དང་བོ།
དང་སྒྲའི་སྐྱེ་མཆེད་དང་སྒྲའི་ཁམས་གསུམ་དོན་གཅིག་པ་ནས། ལུས་ལུས་དབང་ལུས་ཀྱི་སྐྱེ་མཆེད་ལུས་
ཀྱི་ཁམས་བཞི་པོ་དོན་གཅིག་པའི་བར་འཐད་པའི་ཕྱིར། སྐྱེ་མཆེད་གཞན་གཉིས་ལའང་བཤད་དུ་ཡོད་དེ།
ཆོས་དང་དེའི་གཞན་གཉིས་དོན་མི་གཅིག་ཀྱང་། དེའི་གཞན་གཉིས་དོན་གཅིག་ཅིང་ཡིད་ཡིད་དབང་
ཡིད་ཀྱི་སྐྱེ་མཆེད་ཡིད་ཀྱི་ཁམས་བཞི་དོན་གཅིག་ཏུབྱ་དགོས་པའི་ཕྱིར།
འོ་ན། ཕུང་པོ་བར་པ་གསུམ་ཇི་ལྟ་བུ་ཞེ་ན། བཤད་དུ་ཡོད་དེ། ཚོར་བ་མྱོང་བའི་འདུ་ཤེས་ནི། །
མཚན་མར་འཛིན་པའི་བདག་ཉིད་དོ། །འདུབྱེད་ང་པོ་བཞི་ལས་གཞན། ཞེས་གསུངས་པ་ལས། ངོ་བོའི་
དབང་དུ་བྱས་ན། རིམ་པ་བཞིན་སིམ་གདུང་བར་མ་གསུམ་ཅི་རིགས་པར་ཉམས་སུ་མྱོང་བ་དང་། རང་
སྟོབས་ཀྱི་ཡུལ་ལ་མཚན་མར་འཛིན་པ་དང་། ཕུང་པོ་གཞན་བཞི་གང་རུང་མ་ཡིན་པའི་འདུས་བྱས་ཤིག་
ལ་འཇོག །དབྱེ་བའི་དབང་དུ་བྱས་ན། དང་པོ་ལ་ངོ་བོའི་སྒོ་ནས་ལུས་ཚོར་དང་། སེམས་ཚོར་གཉིས།
བདག་རྐྱེན་གྱི་སྒོ་ནས་མིག་གི་འདུས་ཏེ་རེག་པ་ལས་བྱུང་བའི་ཚོར་བ་སོགས་དྲུག །གཉིས་པ་ལ་མཚན་
མར་འཛིན་པ་རྟོག་མེད་ཀྱི་འདུ་ཤེས་དང་། བཀྲ་བར་འཛིན་པ་རྟོག་བཅས་ཀྱི་འདུ་ཤེས་གཉིས། གསུམ་
པ་ལ་མཚུངས་ལྡན་འདུ་བྱེད་དང་། ལྡན་མིན་འདུ་བྱེད་གཉིས་སུ་ཡོད་པའི་ཕྱིར། ཚོར་བའི་དབྱེ་བ་བཤད་
དུ་ཡོད་དེ། ལུས་ཚོར་དང་དབང་ཤེས་སུ་གྱུར་པའི་ཚོར་བ་དོན་གཅིག །སེམས་ཚོར་དང་ཡིད་ཤེས་སུ་གྱུར་
པའི་ཚོར་བ་དོན་གཅིག་པའི་ཕྱིར་དང༌། མིག་གི་འདུས་ཏེ་རེག་པ་ལ་སོགས་པའི་ཚོར་བ་སོགས་དྲུག་པོ་རེ་
རེ་ལའང་བདེ་སྡུག་བཏང་སྙོམས་གསུམ་གསུམ་དུ་ཡོད་པའི་ཕྱིར། ཆོས་ཀྱི་སྐྱེ་མཆེད་དང་། ཆོས་ཁམས་
དང༌། ཡིད་ཀྱི་སྐྱེ་མཆེད་གསུམ་གྱི་མཚན་གཞི་ཡོད་དེ། དེ་གསུམ་རྣམ་རིག་བྱེད་མིན་དང༌། །འདུས་མ་བྱས་
རྣམས་བཅས་པ་ནི། །ཆོས་ཀྱི་སྐྱེ་མཆེད་ཁམས་ཞེས་བྱ། །རྣམ་ཤེས་སོ་སོར་རྣམ་རིག་པ། །ཡིད་ཀྱི་སྐྱེ་
མཆེད་ཀྱང་དེ་ཡིན། ཞེས་འབྱུང་བ་ལས། ཕུང་པོ་བར་པ་གསུམ་དང་། རྣམ་པར་རིག་བྱེད་མ་ཡིན་པ་དང་།
འདུས་མ་བྱས་གསུམ་པོ་སྐྱེ་མཆེད་བཅུགཉིས་ཀྱི་ནང་ནས་ཆོས་ཀྱི་སྐྱེ་མཆེད་དང་། ཁམས་བཅོ་བརྒྱད་ཀྱི་
ནང་ནས་ཆོས་ཁམས་དང་།



གནས་དང་པོ།
རྣམ་ཤེས་ཀྱི་ང་པོ་བཤད་པ།
རང་ཡུལ་སོ་སོར་རྣམ་པར་རིག་པར་བྱེད་པའི་གཙོ་བོ་རྣམ་རིག་དེ་ཕུང་པོ་ལྔ་པ་རྣམ་ཤེས་ཀྱི་ཕུང་
པོར་འཇོག་ཅིང་། ཡིད་ཀྱི་སྐྱེ་མཆེད་ཀྱང་གཙོ་བོ་རྣམ་རིག་དེ་ཉིད་ཡིན་པའི་ཕྱིར། དེར་མ་ཟད་དོན་གཞན་
ཡང་བཤད་དུ་ཡོད་དེ། ཁམས་བདུན་དག་ཏུ་འདོད་པ་སྟེ། །རྣམ་པར་ཤེས་པ་དྲུག་དང་ཡིད། ཅེས་འབྱུང་
བ་ལས། རྣམ་ཤེས་ཀྱི་ཁམས་དྲུག་དང་། ཡིད་ཁམས་དང་བཅས་བའི་བདུན་ཀྱང་རྣམ་ཤེས་ཀྱི་ཕུང་པོ་དེ་
ཉིད་ཡིན་པའི་ཕྱིར། ཡིད་ཁམས་ཀྱང་རྣམ་ཤེས་དྲུག་ལས་ལོགས་ན་ཡོད་པ་མ་ཡིན་ཏེ། དྲུག་པོ་འདས་མ་
ཐག་པ་ཡི། །རྣམ་ཤེས་གང་ཡིན་དེ་ཡིད་དོ། ཞེས་འབྱུང་བ་ལས། རྣམ་ཤེས་དྲུག་པོ་འདས་མ་ཐག་པ་སྟེ་
སྐད་ཅིག་སྔ་ཕྱི་བར་མ་ཆད་དུབྱུང་བའི་རྣམ་ཤེས་གང་ཡིན་པ་དེ་ཡིད་ཁམས་ཡིན་པའི་ཕྱིར། །
འོ་ན། ཁམས་བཅོ་བརྒྱད་དུ་བྱེད་པ་མི་འཐད་པར་ཐལ། ཁམས་ཕྱི་མ་དྲུག་ཀ་ཡིད་ཁམས་ཡིན་
པའི་ཕྱིར། ཞེ་ན། མ་ཁྱབ་སྟེ། དྲུག་པའི་རྟེན་ནི་རབ་སྒྲུབ་ཕྱིར། ཁམས་ནི་བཅོ་བརྒྱད་དག་ཏུ་འདོད། ཅེས་
འབྱུང་བ་ལས། དྲུག་པ་ཡིད་ཀྱི་རྣམ་པར་ཤེས་པའི་བདག་རྐྱེན་ནི་རབ་ཏུ་སྒྲུབ་པའི་ཕྱིར་དུ་དམིགས་པ་
ཡུལ་གྱི་ཁམས་དྲུག །རྟེན་དབང་པོའི་ཁམས་དྲུག །རྟེན་པ་རྣམ་པར་ཤེས་པའི་ཁམས་དྲུག་སྟེ་བཅོ་བརྒྱད་
དུའདོད་པའི་ཕྱིར།
དེ་ལྟར་ཕུང་ཁམས་སྐྱེ་མཆེད་མང་དུ་བཤད་ཀྱང་བསྡུ་ན་གསུམ་དུ་འདུས་པ་ཡོད་དེ། ཕུང་པོ་དང་
ནི་སྐྱེ་མཆེད་དང་། ཁམས་གཅིག་གིས་ནི་ཐམས་ཅད་བསྡུས། ཞེས་འབྱུང་བ་ལས། ཡོད་ན་གཟུགས་ཕུང་།
ཡིད་ཀྱི་སྐྱེ་མཆེད། ཆོས་ཁམས་གསུམ་པོ་གང་རུང་ཡིན་པས་ཁྱབ་པར་བྱ་དགོས་པའི་ཕྱིར་ཏེ། འདུས་བྱས་
ཡིན་ན་དེ་ཡིན་དགོས། འདུས་མ་བྱས་པའི་ཆོས་ཡིན་ན་ཡང་དེ་ཡིན་དགོས་པའི་ཕྱིར། དང་པོ་དེར་ཐལ།
ཕུང་པོ་ལྷག་མ་བཞི་པོ་གང་རུང་ཡིན་ན་ཡིད་ཀྱི་སྐྱེ་མཆེད་དང་ཆོས་ཁམས་གང་རུང་ཡིན་དགོས་པའི་ཕྱིར་
ཏེ། རྣམ་ཤེས་ཀྱི་ཕུང་པོ་ཡིན་ན་ཡིད་ཀྱི་སྐྱེ་མཆེད་ཡིན་དགོས། གཞན་གསུམ་པོ་གང་རུང་ཡིན་ན། ཆོས་
ཁམས་ཡིན་དགོས་པའི་ཕྱིར། རྩ་རྟགས་གཉིས་པ་དེར་ཐལ། འདུས་མ་བྱས་པའི་ཆོས་ཡིན་ན། ཆོས་
ཁམས་ཡིན་དགོས་པའི་ཕྱིར། དེ་ལྟར་བྱས་ན་ཡིད་དང་ཡིད་ཀྱི་རྣམ་ཤེས་དོན་མི་གཅིག་ཅིང་། ཡིད་དང་



ཟླr
32
ཕུང་ཁམས་སྐྱེ་མཆེད་གསུམ་དུ་བསྡུ་ཚུལ།
གནས་དང་པོ།
ཡིད་ཤེས་དོན་མི་གཅིག་པར་གྲུབ་སྟེ། རྣམ་པར་ཤེས་པའི་ཁམས་དང་པོ་ལྔ་ཡིད་ཀྱི་རྣམ་པར་ཤེས་པ་དང་
ཡིད་ཤེས་གང་ཡང་མ་ཡིན་པའི་ཕྱིར་དང་། ཡིད་ཀྱི་རྣམ་པར་ཤེས་པ་ལྟ་བུའི་འཁོར་དུ་བྱུང་བ་རྣམས་ཡིད་
མ་ཡིན་ཀྱང་ཡིད་ཤེས་སུ་བྱ་དགོས་པའི་ཕྱིར། དང་པོ་དེར་ཐལ། དེ་ལྔ་དབང་ཤེས་ཡིན་པའི་ཕྱིར། ཕྱི་མ་
དེར་ཐལ། སེམས་དང་ཡིད་དང་རྣམ་ཤེས་གསུམ་དོན་གཅིག་པར་སྔར་བཤད་པས་གོ་ནུས་ཤིང་། འཆད་
པར་ཡང་འགྱུར་བའི་ཕྱིར་དང་། དབང་ཤེས་དང་ཡིད་ཤེས་ཕན་ཚུན་གཙོ་འཁོར་དུ་ལྡན་པ་མི་སྲིད་པའི་
ཕྱིར། འཆད་པོ་ཁ་ཅིག་ཁམས་བདུན་དག་ཏུའང་འདོད་པ་སྟེ། ཞེས་པ་ཡིད་ཁམས་ལ་བདུན་དུ་བྱེད་པའི་
དོན་དུ་འཆད་པ་དང་། ཕུང་པོ་དང་ནི་སྐྱེ་མཆེད་དང་། ཞེས་པ་རྐང་པ་གཉིས་ཀྱིས་དོན་ཆོས་ཐམས་ཅད་
ཕུང་ཁམས་སྐྱེ་མཆེད་གསུམ་དུ་འདུ་བ་ལ་འཆད་པ་ནི་མི་རིགས་ཏེ། རྩིད་པའི་སྐྱོན་ཡོད་པའི་ཕྱིར་ཏེ། ཡིད་
ཁམས་ཡིད་ཁམས་ཀྱི་དབྱེ་བར་བྱེད་པ་མི་འཐད་པའི་ཕྱིར་དང་། ཕུང་པོ་དང་ནི། ཞེས་སོགས་བྱེ་བྲག་པ་
གཟུགས་ཕུང་ཡིད་ཀྱི་སྐྱེ་མཆེད་ཆོས་ཁམས་གསུམ་ལ་བཤད་དེ་ཁོ་ན་དགོངས་པར་སོང་བའི་ཕྱིར་ཏེ།
གཅིག་གིས་ནི། ཞེས་པའི་ཟུར་ལས་གྲུབ་པའི་ཕྱིར། འོ་ན། དེ་ལྟ་བུའི་ཕུང་ཁམས་སྐྱེ་མཆེད་གསུམ་གྱིས་
ཆོས་ཐམས་ཅད་བསྡུས་ཚུལ་ཇི་ལྟར་ཡིན་ཞེ་ན། བཤད་དུ་ཡོད་དེ། རང་གི་ངོ་བོ་ཉིད་ཀྱིས་ཏེ། །གཞན་གྱི་
དངོས་དང་མི་ལྡན་ཕྱིར། ཞེས་གསུངས་པ་ལས། གཟུགས་ཅན་ཐམས་ཅད་དང༌། གོང་དུ་བཤད་པའི་
ཁམས་བདུན་པོ་རྣམ་ཤེས་ཀྱི་ཕུང་པོ་དང་བཅས་པ་ནི་རིམ་པ་བཞིན་གགས་ཕུང་དང་། ཡིད་ཀྱི་སྐྱེ་མཆེད་
ཀྱིས་རང་གི་ངོ་བོ་ཉིད་ཡིན་པའི་ཚུལ་གྱིས་བསྡུས། ལྷག་མ་ཐམས་ཅད་ཆོས་ཁམས་གཅིག་པུས་རང་གི་ངོ་
བོ་ཉིད་ཡིན་པའི་ཚུལ་གྱིས་བསྡུས་པའི་ཕྱིར། རྟགས་གྲུབ་སྟེ། བསྡུ་བྱ་དེ་དག་ཆོས་གསུམ་པོ་དེ་ལས་རྫས་
གཞན་གྱི་དངོས་པོ་དང་མི་ལྡན་པའི་ཕྱིར། ཇི་སྐད་སྨྲས་པ་རྣམས་ལ་ཁ་ཅིག །ལྷག་མེད་དུ་འདའ་ཁ་མའི་
དགྲ་བཅོམ་པའི་རྒྱུད་ཀྱི་ཡིད་དེ་ཡིད་ཁམས་ཡིན་པར་ཐལ། ཡིད་དང་ཡིད་ཁམས་དོན་གཅིག་པར་ཁྱོད་
འདོད་པའི་ཕྱིར། འདོད་ན། དེ་འདྲའི་ཡིད་དེས་རང་འབྲས་ཡིད་ཕྱི་མ་སྐྱེད་པར་ཐལ། འདོད་པའི་ཕྱིར།
ཁྱབ་སྟེ། ཁམས་ཀྱི་དོན་རྒྱུའི་དོན་དུ་བཤད་པའི་ཕྱིར། ཞེ་ན། སྐྱོན་མེད་དེ། ཁམས་ཀྱི་དོན་རང་གི་མཚན་



ཁམས་མང་བར་ཐལ་བའི་རྩོད་སྤང་།
33
གནས་དང་པོ།
ཉིད་འཛིན་པའི་དོན་དུའང་བཤད་ཅིང་། དེའི་དབང་དུ་བྱས་པའི་ཡིད་ཁམས་ཡིན་པའི་ཕྱིར། དེ་ལྟ་མ་ཡིན་
ན། དེ་མེད་པར་ཐལ། ཁམས་བཅོ་བརྒྱད་པོ་གང་ཡང་མ་ཡིན་པའི་ཕྱིར། རྟགས་ཁས། ཡང་ཁོ་ན་རེ།
མངོན་པ་གོང་མ་ལྟར་ན། ཡིད་དང་ཡིད་དབང་དོན་གཅིག་པར་ཐལ། སྐབས་འདིར་དོན་གཅིག་པ་གང་
ཞིག །དེ་ཙམ་འདྲ་དགོས་པའི་ཕྱིར། འདོད་ན། དེ་ལྟར་ན། ཀུན་གཞིའི་རྣམ་ཤེས་སྐད་ཅིག་དང་པོ་ཡིད་
དབང་ཡིན་པར་ཐལ། འདོད་པའི་ཕྱིར། འདོད་ན། དེ་ལྟར་ན། ཀུན་གཞིའི་རྣམ་ཤེས་སྐད་ཅིག་གཉིས་པ་
རང་གི་ཐུན་མོང་མ་ཡིན་པའི་བདག་རྐྱེན་ཡིད་དབང་ལ་རྟེན་ནས་འབྱུང་བར་ཐལ། འདོད་པའི་ཕྱིར།
འདོད་ན། དེའི་ལུགས་ལ་དེ་ཡིད་ཀྱི་རྣམ་པར་ཤེས་པ་ཡིན་པར་ཐལ་ལོ། འདོད་ན། དེ་དེའི་ལུགས་ལ་
རྣམ་ཤེས་ཚོགས་དྲུག་གང་རུང་དུ་ཐལ་ལོ། ཞེ་ན། འདིར་མ་ཁྱབ་སྟེ། ལམ་མ་ཞུགས་ཀྱི་དད་པའི་དབང་
པོ་བྱུང་ཕྱོགས་སོ་བདུན་གང་རུང་མ་ཡིན་པ་ལྟ་བུ་ཡིན་པའི་ཕྱིར། ཡང་ཁ་ཅིག །རང་གི་བདག་རྐྱེན་ཡིད་
དབང་ལས་བྱུང་བའི་རྣམ་ཤེས་ཡིན་ན། ཡིད་ཀྱི་རྣམ་ཤེས་ཡིན་པས་ཁྱབ་ཟེར་བ་མི་ལེགས་ཏེ། མིག་གི་
རྣམ་པར་ཤེས་པ་སྐད་ཅིག་དང་པོ་དེ་སྐད་ཅིག་གཉིས་པའི་ན་མོང་མ་ཡིན་པའི་བདག་རྐྱེན་ཡིན་པའི་
ཕྱིར་རོ།།
འོ་ན། མིག་གཉིས་ཡོད་པས་ཁམས་བཅོ་བརྒྱད་དུ་གྲངས་མ་ངེས་པར་འགྱུར་རོ། ཞེ་ན། དེའི་
སྐྱོན་མེད་དེ། མིག་ལ་སོགས་པ་གཉིས་མོད་ཀྱི། །རིགས་དང་སྤྱོད་ཡུལ་རྣམ་པར་ཤེས། འདྲ་བའི་ཕྱིར་ན་
ཁམས་གཅིག་ཉིད། །མཛེས་བྱའི་ཕྱིར་ན་གཉིས་འབྱུང་ངོ་། ཞེས་གསུངས་པ་ལས་གཉིས་པོ་ངོ་བོ་མིག་
དང༌། སྤྱོད་ཡུལ་གཟུགས་དང༌། འབྲས་བུ་མིག་གི་རྣམ་ཤེས་ཀྱི་བདག་རྐྱེན་གསུམ་དུ་རིམ་པ་བཞིན་འདྲ་
བས་ཁམས་གཅིག་ཏུ་བགྲང་བའི་ཕྱིར། འོ་ན། གཉིས་ཀས་བྱ་བ་གཅིག་ལས་མི་བྱེད་ན། གཉིས་ཀྱི་དགོས་
པ་ཅི་ཡོད་ཅེ་ན་ཡོད་དེ། རྟེན་མཛེས་པར་བྱ་བ་དང་། ཡུལ་གསལ་བར་བྱ་བའི་ཕྱིར་དང་། སྔོན་ཡིད་ལ་
འདོད་པ་གོམས་པ་ལས་ཀྱང་དེ་ལྟར་འགྱུར་བའི་ཕྱིར། རྣ་བ་དང་སྣ་ལའང་དེ་བཞིན་སྦྱོར།
འོ་ན། ཅིའི་ཕྱིར་ཕུང་ཁམས་སྐྱེ་མཆེད་གསུམ་གྱི་མིང་གིས་བརྗོད་ཅེ་ན། བཤད་དུ་ཡོད་དེ། སྤུངས་



ཚོར་འདུ་གཉིས་ལོགས་སུ་བསྟན་པའི་རྒྱུ་མཚན།
གནས་དང་པོ།
དང་སྐྱེ་སྒོ་རིགས་ཀྱི་དོན། །ཕུང་པོ་སྐྱེ་མཆེད་ཁམས་རྣམས་ཡིན། ཞེས་འབྱུང་བ་ལས། དུ་མ་སྤུངས་པ་དང་།
སེམས་སེམས་བྱུང་སྐྱེ་ཞིང་མཆེད་པའི་སྒོ་འབྱེད་པ་དང་། རིགས་ཀྱི་དོན་ཡིན་པས་རིམ་པ་བཞིན་དེ་ལྟར་
བརྗོད་པའི་ཕྱིར། །
འོ་ན། དེ་གསུམ་བསྟན་པ་ལ་དགོས་པ་ཅི་ཡོད་ཅེ་ན། བཤད་དུཡོད་དེ། རྨོངས་དབང་འདོད་རྣམ་
གསུམ་གྱི་ཕྱིར། །ཕུང་པོ་ལ་སོགས་གསུམ་བསྟན་ཏོ། ཞེས་འབྱུང་བ་ལས། རྨོངས་པ་གསུམ་བཟློག་པར་
བྱ་བའི་ཕྱིར་དང་། དབང་པོ་རྣོ་འབྲིང་རྟུལ་གསུམ་རྗེས་སུ་བཟུང་བར་བྱ་བའི་ཕྱིར་དང་། ཚིག་གི་སྤྲོས་པ་
བསྡུས་འབྲིང་རྒྱས་པ་འདོད་པ་རྗེས་སུ་བཟུང་བའི་ཕྱིར་དུ་དེ་ལྟར་བསྟན་པའི་ཕྱིར། དང་པོ་གྲུབ་སྟེ།
སེམས་བྱུང་ལ་རིལ་པོའི་བདག་ཏུ་རྨོངས་པ་དང༌། གཟུགས་ལ་རིལ་པོའི་བདག་ཏུ་རྨོངས་པ་དང་། སེམས་
ལ་རིལ་པོའི་བདག་ཏུརྨོངས་པ་གསུམ་ཟློག་པའི་ཕྱིར་དུདེ་གསུམ་རིམ་པ་བཞིན་བསྟན་པའི་ཕྱིར། གཉིས་
པ་གྲུབ་སྟེ། གདུལ་བྱ་དེ་གསུམ་རྗེས་སུ་བཟུང་བའི་ཕྱིར་དུ་རིམ་པ་བཞིན་དེ་རྣམས་བསྟན་པའི་ཕྱིར།
གསུམ་པ་གྲུབ་སྟེ། འདོད་པ་གསུམ་པོ་རྗེས་སུ་བཟུང་བའི་ཕྱིར་དུ་དེ་གསུམ་རིམ་བཞིན་བསྟན་པའི་ཕྱིར།
འོ་ན། སེམས་བྱུང་ཕལ་ཆེར་མཚུངས་ལྡན་འདུ་བྱེད་དུ་བསྡུས་ནས། ཚོར་བ་འདུཤེས་གཉིས་ཕུང་
པོ་ལོགས་པར་འཇོག་པའི་རྒྱུམཚན་ཅི་ཡིན་ཞེ་ན། དེ་ཡོད་དེ། རྩོད་པའི་རྩ་བར་གྱུར་པ་དང་། །འཁོར་བའི་
རྒྱུ་ཕྱིར་རིམ་རྒྱུའི་ཕྱིར། །སེམས་བྱུང་རྣམས་ལས་ཚོར་བ་དང་། །འདུ་ཤེས་ལོགས་ཤིག་ཕུང་པོར་བཞག །
ཅེས་འབྱུང་བ་ལས། ཚོར་འདུགཉིས་རྩོད་པའི་རྩ་བར་གྱུར་པ་དང་། དེ་ལས་འཁོར་བར་སྐྱེ་བའི་རྒྱུའི་གཙོ་
བོ་བྱེད་པ་དང༌། སེམས་བྱུང་གཞན་རྣམས་ལས་འདི་གཉིས་རགས་ཤིང༌། ཉོན་མོངས་ཀྱི་གོ་རིམས་ཀྱི་རྒྱུ་
བྱེད་པའི་ཕྱིར་རོ། དང་པོ་གྲུབ་སྟེ། ཁྱིམ་པ་རྣམས་ཚོར་བ་བདེ་སྡུག་སོགས་ལ་བརྟེན་ནས་རྩོད། རབ་བྱུང་
རྣམས་འདུ་ཤེས་ཕྱིན་ཅི་ལོག་ལ་བརྟེན་ནས་རྩོད་པའི་ཕྱིར། ཁ་ཅིག །རིམ་རྒྱུའི་ཕྱིར། ཞེས་པ་ལས།
གཟུགས་ཕུང་གི་རྗེས་སུ་ཚོར་ཕུང་རགས་པ་སོགས་ཕུང་པོ་ལྔའི་གོ་རིམས་ཀྱི་དབང་གིས་ཚོར་འདུ་གཉིས་
ཕུང་པོ་ལོགས་པར་འཇོག་པའི་དོན་དུ་འཆད་པ་མི་འཐད་དེ། སེམས་བྱུང་རྣམས་ཀྱི་ནང་ནས་རགས་པའི་



གནས་དང་པོ།
ཕུང་ཁམས་སྐྱེ་མཆེད་སོ་སོའི་གོ་རིམས།
དོན་དུ་བྱ་དགོས་པའི་ཕྱིར་ཏེ། སེམས་བྱུང་རྣམས་ལས། ཞེས་གསུངས་པ་དང་། སེམས་བྱུང་རྣམས་རྣམ་
ཤེས་ཀྱི་ཕུང་པོ་ལས་རགས་པར་སྟོན་པ་སྐབས་སུ་མ་བབས་པའི་ཕྱིར། འོ་ན། འདུས་མ་བྱས་ལ་སྐྱེ་
མཆེད་དང་ཁམས་བཞག་ནས་ཕུང་པོ་མི་འཇོག་པའི་རྒྱུ་མཚན་ཅི་ཡིན་ཞེ་ན། དེ་ཡོད་དེ། ཕུང་པོ་དག་ཏུ་
འདུས་མ་བྱས། །དོན་དུ་མི་རུང་ཕྱིར་མ་བཤད། ཅེས་འབྱུང་བ་ལས། ཕུང་པོ་ལ་དུམ་སྤུངས་པ་ཞིག་དགོས་
ཤིང༌། འདུས་མ་བྱས་ལ་དེ་མེད་པའི་ཆ་ནས་ཡིན་པའི་ཕྱིར།
འོ་ན། ཕུང་ཁམས་སྐྱེ་མཆེད་རྣམས་སོ་སོའི་གོ་རིམས་ཇི་ལྟར་བཤད་པ་ལྟར་ངེས་པའི་རྒྱུམཚན་ཅི་
ཡིན་ཞེ་ན། བཤད་དུ་ཡོད་དེ། ཕུང་པོ་ལྔའི་གོ་རིམས་ངེས་ཚུལ་དང་། སྐྱེ་མཆེད་བཅུགཉིས་དང་། ཁམས་
བཅོ་བརྒྱད་ཀྱི་གོ་རིམས་ངེས་ཚུལ་གཉིས་སུ་ཡོད་པའི་ཕྱིར། དང་པོ་གྲུབ་སྟེ། རིམ་བཞིན་རགས་དང་ཀུན་
ཉོན་མོངས། །སྣོད་སོགས་འདོད་ཁམས་ཇི་བཞིན་ནོ། ཞེས་འབྱུང་བ་ལས། རགས་པ་དང་ཕྲ་བའི་སྒོ་ནས་
དང༌། ཉོན་མོངས་སྐྱེ་བའི་རིམ་པའི་སྒོ་ནས་དང་། ཟས་ལ་ལོངས་སྤྱོད་པའི་རིམ་པ་དང་མན་པའི་སྒོ་ནས་
དང༌། ཁམས་གསུམ་གྱི་རིམ་པ་དང་མཐུན་པའི་སྒོ་ནས་གོ་རིམས་འདི་ལྟར་ངེས་པའི་ཕྱིར། རྩ་རྟགས་
གཉིས་པ་གྲུབ་སྟེ། ད་ལྟའི་དོན་ཕྱིར་དང་པོ་ལྔ། །འབྱུང་བ་ལས་གྱུར་དོན་ཕྱིར་བཞི། །གཞན་ནི་ཆེས་རིང་
མྱུར་འཇུག་ཕྱིར། །ཡང་ན་ཇི་ལྟར་གནས་བཞིན་རིམ། ཞེས་འབྱུང་བ་ལས། དབང་པོ་དྲུག་གི་གོ་རིམས་
ངེས་པར་གྲུབ་ཅིང་། དེ་གྲུབ་པས་ཡུལ་གཟུགས་སོགས་དྲུག་གི་གོ་རིམས་གྲུབ། དེ་གཉིས་གྲུབ་པས་རྣམ་
ཤེས་དྲུག་གི་གོ་རིམས་གྲུབ་པའི་ཕྱིར། དང་པོ་གྲུབ་སྟེ། གཟུགས་ཅན་གྱི་དབང་པོ་ལྔ་ལ་ད་ལྟར་བ་ཁོ་
ནའི་ཡུལ་ཅན་ཡིན་པས་དང་པོ་དང་། ཡིད་དབང་དུས་གསུམ་ཀའི་ཡུལ་ཅན་ཡིན་པས་ཕྱིས་བསྟན།
གཟུགས་ཅན་ལྔའི་ནང་ནས་ཀྱང་དང་པོ་བཞི་འབྱུང་འགྱུར་ཁོ་ནའི་ཡུལ་ཅན་ཡིན་པས་དང་པོར་དང༌།
ལུས་དབང་འབྱུང་བ་འབྱུང་འགྱུར་གཉིས་ཀའི་ཡུལ་ཅན་ཡིན་པས་ཕྱིས་བསྟན། དང་པོ་བཞིའི་ནང་ནས་
ཀྱང་མིག་རྣ་གཉིས་མ་ཕྲད་པར་ཡུལ་འཛིན་པས་དང་པོར་དང་། སྣ་ལྕེ་གཉིས་འཕྲད་ནས་ཡུལ་འཛིན་པས་
ཕྱིས་བསྟན། དང་པོ་གཉིས་ཀྱི་ནང་ནས་ཀྱང་མིག་ཡུལ་རིང་བ་ལ་འཇུག་པས་སྔར་དང་། རྣ་བ་དེ་ལ་ལྟོས་



36
ཆོས་གཞན་བསྡུ་བའི་ཚུལ།
གནས་དང་པོ།
ཏེ་ཡུལ་ཉེ་བ་ལ་འཇུག་པས་ཕྱིས་བསྟན་པའི་ཕྱིར་དང་། ཡང་ན། མིག་སོགས་རྣམས་ཡས་རིམ་ནས་
གནས་པའི་རིམ་པ་དང་མཐུན་པར་གོ་རིམས་ངེས་པའི་ཕྱིར། གོང་དུ་ཇི་སྐད་བཤད་པ་ལ་ཁོ་ན་རེ། མིག་
ཤེས་ཀྱི་ཡུལ་དུ་གྱུར་བའི་གཟུགས་ཁོ་ན་ལ་གཟུགས་ཀྱི་སྐྱེ་མཆེད་ཅེས་བརྗོད་པ་དང་། ཡིད་ཀྱི་ཡུལ་ཁོ་ན་
ལ་ཆོས་ཀྱི་སྐྱེ་མཆེད་ཅེས་བརྗོད་པ་མི་འཐད་པར་ཐལ། དེ་གཉིས་ཀྱི་ཡུལ་དུ་མ་གྱུར་པའི་གཟུགས་དང་
ཆོས་ཡོད་པའི་ཕྱིར། ཞེ་ན་མ་ཁྱབ་སྟེ། བྱེ་བྲག་དོན་དང་གཙོ་བོའི་ཕྱིར། །ཆོས་མང་བ་དང་མཆོག་བསྡུས་
ཕྱིར། །གཅིག་ནི་གཟུགས་ཀྱི་སྐྱེ་མཆེད་དང་། །གཅིག་ནི་ཆོས་ཞེས་བྱ་བར་བརྗོད། ཅེས་འབྱུང་བ་ལས།
གཟུགས་དང་ཆོས་མང་དུ་ཡོད་ཀྱང་། མིག་ཤེས་ཀྱི་ཡུལ་དུ་གྱུར་པའི་གཟུགས་དེ་གཟུགས་རྣམས་ཀྱི་གཙོ་
བོ་ཡིན་པས་སྤྱི་མིང་བྱེ་བྲག་ལ་བཏགས། ཡིད་ཤེས་ཀྱིས་ཡུལ་དུ་གྱུར་པའི་ཆོས་དེ་སྤྱིར་ཆོས་མང་པོ་དང་། །
ཁྱད་པར་དུཆོས་ཀྱི་མཆོག་མྱ་ངན་ལས་འདས་པ་བསྡུས་པའི་ཕྱིར། དཔེར་ན། མི་མང་པོ་དང་མིའི་གཙོ་བོ་
ཡོད་ན་མི་ཡོད་ཅེས་བརྗོད་པ་བཞིན་ནོ།
ཕུང་པོ་ལ་ལྔར་གྲངས་མ་ངེས་པར་ཐལ། ཆོས་ཕུང་བརྒྱད་ཁྲི་བཞི་སྟོང་ཡོད་པའི་ཕྱིར། ཞེ་ན། མ་
ཁྱབ་སྟེ། ཆོས་ཀྱི་ཕུང་པོ་བརྒྱད་ཁྲི་དག །ཅེས་སོགས་རྐང་པ་བཞི་འབྱུང་བ་ལས། མདོ་སྡེ་པ་ལྟར་ན་རྗོད་
བྱེད་ཀྱི་སྒྲ་ཡིན་པས་གཟུགས་ཀྱི་ཕུང་པོས་བསྡུས། བྱེ་སྨྲ་ལྟར་ན། རྟོག་པ་ལ་སྣང་བའི་མིང་ཡིན་པས་འདུ་
བྱེད་ཀྱི་ཕུང་པོས་བསྡུས་པའི་ཕྱིར་རམ་ཡང་ན་སྔར་བཤད་པ་ལྟར་ཡིན་པའི་ཕྱིར། འོ་ན། ཆོས་ཕུང་གི་ཚད་
ཇི་ལྟ་བུ་ཞེ་ན། བཤད་དུ་ཡོད་དེ། ཁ་ཅིག་བསྟན་བཅོས་ཚད་ཅེས་ཟེར། ཞེས་སོགས་ཤོ་ལོ་ཀ་གཅིག་གི་
དོན་སྔར་བཤད་པ་ལྟར་ཡིན་པའི་ཕྱིར། ཡང་ཁོ་ན་རེ། ང་པོ་ལྔ་ཁམས་བཅོ་བརྒྱད་སྐྱེ་མཆེད་བཅུགཉིས་
རྣམས་སུ་གྲངས་མ་ངེས་པར་ཐལ། རྣམ་གྲོལ་གྱི་ཕུང་པོ། ཟད་པར་གྱི་སྐྱེ་མཆེད། ཟིལ་གནོན་གྱི་སྐྱེ་མཆེད།
སའི་ཁམས་སོགས་ཡོད་པའི་ཕྱིར། ཞེ་ན། མ་ཁྱབ་སྟེ། དེ་བཞིན་གཞན་ཡང་ཅི་རིགས་པར། །ཕུང་པོ་སྐྱེ་
མཆེད་ཁམས་རྣམས་ནི། །རང་གི་མཚན་ཉིད་ལེགས་དཔྱད་དེ། །ཇི་སྐད་བཤད་པར་བསྡུ་བར་བྱ། ཞེས་
འབྱུང་བ་ལས། གོང་དུ་སྨོས་པའི་ཕུང་ཁམས་སྐྱེ་མཆེད་ཀྱི་མིང་གིས་བསྟན་པ། གཞན་ཡང་ཅི་རིགས་པར་



གནས་དང་པོ།
བསྟན་ཡོད་བསྟན་མེད་ཀྱི་ཁྱད་པར།
རང་རང་གི་མཚན་ཉིད་ལ་དཔྱད་ནས། ཇི་སྐད་བཤད་པའི་ཕུང་ཁམས་སྐྱེ་མཆེད་གསུམ་དུ་བསྡུ་བར་ཤེས་
པར་བྱ་བ་ཡིན་པའི་ཕྱིར། གོང་དུ་སྨོས་པ་རྣམས་དེ་ལྟར་ཡིན་མོད། ནམ་ཁའི་ཁམས་ཇི་ལྟ་བུ་ཞེ་ན། བཤད་
དུ་ཡོད་དེ། བུ་ག་ནམ་མཁའི་ཁམས་ཞེས་བྱ། །སྣང་དང་མུན་པ་དག་ཡིན་ལོ། ཞེས་འབྱུང་བ་ལས། བྱེ་སྨྲ་
ལྟར་ན། བུ་ག་ནམ་ཁའི་ཁམས་ལ་འཇོག་ཅིང་། དེ་ཡང་ཉིན་པར་ཕལ་ཆེ་སྣང་བ་དང༌། མཚན་མོ་ཕལ་
ཆེར་མུན་པའི་རང་བཞིན་དུ་གནས་པར་འདོད། ལོ་ཞེས་པས། མདོ་སྡེ་པའི་འདོད་པ་བསྟན་པ་ལྟར་ན།
རྒྱན་ནམ་མཁའ། བུ་ག་ནམ་མཁའ། མངོན་པར་སྐབས་ཡོད་ཀྱི་ནམ་མཁའ། འདུས་མ་བྱས་ཀྱི་ནམ་
མཁའ་དང་བཞིར་འཆད་པའི་ཕྱིར། འོ་ན། རྣམ་ཤེས་ཀྱི་ཁམས་ཇི་ལྟ་བུ་ཞེ་ན། བཤད་དུ་ཡོད་དེ། ཟག་
དང་བཅས་པའི་རྣམ་ཤེས་ནི། །རྣམ་ཤེས་ཁམས་ཡིན་སྐྱེ་བའི་རྟེན། ཞེས་འབྱུང་བ་ལས། ཁྱད་པར་ཟག་
བཅས་ཀྱི་རྣམ་ཤེས་དེ་སྲིད་པར་སྐྱེ་བའི་རྟེན་ཡིན་པས་རྣམ་ཤེས་ཀྱི་ཁམས་སུ་སྟོན་པའི་ཕྱིར། རྣམ་ཤེས་
ཀྱི་ཁམས་ཡིན་ན་ཟག་བཅས་ཡིན་པས་ནི་མ་ཁྱབ་སྟེ། སེམས་དང་རྣམ་ཤེས་ཀྱི་ཁམས་དོན་གཅིག་ཅིང་།
ཟག་མེད་ཀྱི་སེམས་ཡོད་པའི་ཕྱིར། །
འོ་ན། ཕུང་ཁམས་སྐྱེ་མཆེད་སོགས་ཀྱི་ངོ་བོ་སོགས་དེ་ལྟར་ཡིན་མོད། སོ་སོའི་རབ་དབྱེ་འམ་
ཁྱད་པར་དུ་དང་ལྡན་པ་ཡིན་ཞེ་ན། དེ་ཡང་ཕུང་པོ་དང་སྐྱེ་མཆེད་གཉིས་ཀྱི་དེ་མི་འཆད་ཀྱི། ཁམས་ཉིད་
རབ་དབྱེའམ་ཁྱད་པར་དུ་དང་ལྡན་འཆད་པ་ཡིན་ཏེ། དེས་གཟུགས་སེམས་གཉིས་ཀའི་རབ་དབྱེ་ལ་
མཁས་པར་འགྱུར་བའི་ཕྱིར། རབ་དབྱེའམ་ཁྱད་པར་དུ་དང་ལྡན་པའང་ཡོད་དེ། ངོ་བོ་ལ་ལྟོས་པའི་ཁྱད་
པར། གྲོགས་ལ་ལྟོས་པའི་ཁྱད་པར། རྒྱུ་འབྲས་ལ་ལྟོས་པའི་ཁྱད་པར། མིང་དོན་ལ་ལྟོས་པའི་ཁྱད་པར།
སྤང་བྱ་ལ་ལྟོས་པའི་ཁྱད་པར། བྱེད་པ་ལ་ལྟོས་པའི་ཁྱད་པར། ཁྱད་པར་གཞན་ཡང་བཤད་པ་སྟེ་བདུན་
ཡོད་པའི་ཕྱིར། དང་པོ་ལ་བཞི་ཡོད་དེ། བསྟན་ཡོད་བསྟན་མེད་ཀྱི་ཁྱད་པར། ཐོགས་བཅས་ཐོགས་མེད་
ཀྱི་ཁྱད་པར། དགེ་མི་དགེ་ལུང་མ་བསྟན་གསུམ་གྱི་ཁྱད་པར། ཁམས་གསུམ་གང་དུ་གཏོགས་ཀྱི་ཁྱད་
པར་རྣམས་སུ་ཡོད་པའི་ཕྱིར་ཏེ། བསྟན་ཡོད་འདིར་ནི་གཟུགས་གཅིག་པུ། །ཐོགས་དང་བཅས་པ་གཟུགས་



38
གནས་དང་པོ།
ཟག་བཅས་ཟག་མེད་ཀྱི་ཁྱད་པར།
ཅན་བཅུ། །ལུང་མ་བསྟན་བརྒྱད་དེ་དག་ཉིད། །གཟུགས་སྒྲ་མ་གཏོགས་གཞན་རྣམ་གསུམ། །འདོད་
ཁམས་གཏོགས་པ་ཐམས་ཅད་དོ། །གཟུགས་ཀྱི་ཁམས་ན་བཅུ་བཞིའོ། །དྲི་དང་རོ་དང་སྣ་དང་ནི། །ལྕེ་ཡི་
རྣམ་ཤེས་ཁམས་མ་གཏོགས། །གཟུགས་མེད་གཏོགས་པ་ཡིད་དང་ནི། །ཆོས་དང་ཡིད་ཀྱི་རྣམ་ཤེས་
ཁམས། ཞེས་འབྱུང་བ་ལས། བསྟན་དུ་ཡོད་པ་ནི་གཟུགས་ཀྱི་ཁམས་གཅིག་པུ་དང་། གཞན་བཅུ་བདུན་
བསྟན་མེད། ཐོགས་བཅས་ནི། གཟུགས་ཅན་གྱི་ཁམས་བཅུ་དང༌། གཞན་རྣམས་ཐོགས་མེད། ལུང་མ་
བསྟན་ནི། གཟུགས་སྒྲ་མ་གཏོགས་པའི་གཟུགས་ཅན་གྱི་ཁམས་བརྒྱད་དང་། གཞན་སེམས་ཀྱི་ཁམས་
བདུན་དང༌། ཆོས་ཁམས་དང་གཟུགས་སྒྲ་སྟེ་བཅུ་ལ་ནི་དགེ་སོགས་རྣམ་པ་གསུམ་ཆར་ཡོད། འདོད་
ཁམས་སུ་ནི་ཁམས་བཅོ་བརྒྱད་པོ་ཐམས་ཅད་གཏོགས། གཟུགས་ཁམས་སུ་ནི་དྲི་དང་རོ་དང་སྣ་དང་
ལྕེའི་རྣམ་ཤེས་ཀྱི་ཁམས་ཏེ་བཞི་མ་གཏོགས་བཅུ་བཞི་དང་། གཟུགས་མེད་དུ་ཡིད་དང་ཆོས་དང་ཡིད་
ཀྱི་རྣམ་ཤེས་ཀྱི་ཁམས་ཏེ་གསུམ་གཏོགས་པའི་ཕྱིར། སྐབས་འདིའི་བསྟན་ཡོད་ཀྱི་དོན་ཡོད་དེ། མིག་
ཤེས་ཀྱི་ཡུལ་དུ་ཡོད་པ་ལ་བྱ་དགོས་པའི་ཕྱིར། ཐོགས་བཅས་ཀྱི་དོན་ཡོད་དེ། །གཟུགས་ཅན་གཅིག་གི་གོ་
སར་གཞན་འཇུག་པ་ལ་ཐོགས་པ་ལྟ་བུ་ལ་བརྗོད་ཅིང་། དེ་འཇུག་པ་ལ་སྒྲིབ་པའམ་གེགས་བྱེད་པའི་སྒྲིབ་
པ་ཞེས་ཀྱང་བརྗོད་པའི་ཕྱིར། ཁོ་ན་རེ། དེ་མི་འཐད་པར་ཐལ། སེམས་སེམས་བྱུང་རྣམས་ཀྱང་ཐོགས་
བཅས་ཡིན་པའི་ཕྱིར་ཏེ། དམིགས་ཐོགས་དང་ཡུལ་ཐོགས་ཡིན་པའི་ཕྱིར། ཟེར་ན་མ་ཁྱབ་བོ།
གཉིས་པ་གྲོགས་ལ་ལྟོས་པའི་ཁྱད་པར་ཡོད་དེ། ཟག་བཅས་ཟག་མེད་ཀྱི་ཁྱད་པར། རྟོག་དཔྱོད་
བཅས་མ་བཅས་ཀྱི་ཁྱད་པར། དམིགས་བཅས་དམིགས་མེད་ཀྱི་ཁྱད་པར། ཟིན་མ་ཟིན་ཀྱི་ཁྱད་པར།
འབྱུང་བ་དང་འབྱུང་འགྱུར་གྱི་ཁྱད་པར། བསགས་མ་བསགས་ཀྱི་ཁྱད་པར། གཅོད་བྱེད་དང་གཅད་བྱའི་
ཁྱད་པར་ཏེ་བདུན་ཡོད་པའི་ཕྱིར། དང་པོ་ཡོད་དེ། དེ་གསུམ་ཟག་བཅས་ཟག་པ་མེད། །ལྷག་མ་རྣམས་
ནི་ཟག་བཅས་སོ། །ཞེས་འབྱུང་བ་ལས། ཆོས་ཁམས། ཡིད་ཁམས། ཡིད་ཀྱི་རྣམ་པར་ཤེས་པ་གསུམ་ལམ་
བདེན་གྱིས་མ་བསྡུས་པའི་འདུས་བྱས་རྣམས་ནི་ཟག་བཅས་དང༌། བསྡུས་པའི་འདུས་བྱས་དང་འདུས་མ་



གནས་དང་པོ།
རྟོག་དཔྱོད་བཅས་མ་བཅས་ཀྱི་ཁྱད་པར།
བྱས་རྣམས་ཟག་མེད་ཡིན། ལྷག་མ་ཁམས་བཅོ་ལྔ་པོ་ནི་ཟག་བཅས་ཁོ་ན་ཡིན་པའི་ཕྱིར།
གཉིས་པ་ཡོད་དེ། རྟོག་དང་དཔྱོད་དང་བཅས་པ་ནི། །རྣམ་པར་ཤེས་པའི་ཁམས་ལྔ་ཡིན། །ཐ་མ་
གསུམ་ནི་རྣམ་གསུམ་མོ། །ལྷག་མ་རྣམས་ནི་གཉིས་ཀ་སྤངས། །ངེས་པར་རྟོག་དང་རྗེས་དྲན་པའི། །རྣམ་
པར་རྟོག་པས་རྣམ་མི་རྟོག །དེ་དག་ཡིད་ཀྱི་ཤེས་རབ་གཡེངས། །ཡིད་ཀྱི་དྲན་པ་ཐམས་ཅད་ཉིད། ཅེས་
འབྱུང་བ་ལས། རྣམ་པར་ཤེས་པའི་ཁམས་དང་པོ་ལྔ་ནི་རྟོག་དཔྱོད་གཉིས་ཀ་དང་བཅས་པ་དང་། ཁམས་
ཐ་མ་ཆོས་ཁམས་དང༌། ཡིད་དང་ཡིད་ཀྱི་རྣམ་ཤེས་ཀྱི་ཁམས་གསུམ་ལ་ནི་རྟོག་བཅས་དཔྱོད་བཅས་དང་།
རྟོག་མེད་དཔྱོད་བཅས་དང་། དེ་གཉིས་ཀ་མེད་པ་གསུམ་ཡོད། ལྷག་མ་གཟུགས་ཅན་གྱི་ཁམས་བཅུཔོ་
ནི་བེམ་པོ་ཡིན་པས་རྟོག་དཔྱོད་གཉིས་ཀ་སྤངས་པའི་ཕྱིར། རྟགས་བར་པ་དེར་ཐལ། འདོད་པ་དང་
བསམ་གཏན་དང་པོའི་རྟོག་དཔྱོད་གང་རུང་ལས་གཞན་པའི་མཚུངས་ལྡན་གྱི་ཆོས་ཁམས་ཐ་མ་གསུམ་
གང་ང་གིས་བསྡུས་པ་རྣམས་དེ་གཉིས་ཀ་དང་བཅས་པ་དང་། ས་དེ་གཉིས་ཀྱི་རྟོག་པ་དང་ཁྱད་པར་ཅན་
གྱི་སྤྱོད་པ་གང་རུང་ལས་གཞན་པའི་ཁམས་ཐ་མ་གསུམ་ནི། རྟོག་མེད་དཔྱོད་བཅས་དང་། བསམ་གཏན་
གཉིས་པ་ཡན་ཆད་ཀྱི་ཡིད་ཁམས། ཡིད་ཀྱི་རྣམ་པར་ཤེས་པའི་ཁམས། ཆོས་ཁམས་མཚུངས་ལྡན་མ་
ཡིན་པ་རྣམས་རྟོག་དཔྱོད་གཉིས་ཀ་མེད་པ་ཡིན་པའི་ཕྱིར་རོ། འདོད་པ་དང་བསམ་གཏན་དང་པོའི་
དངོས་གཞི་ཙམ་པོའི་དཔྱོད་པ་དག་ནི་དཔྱོད་མེད་རྟོག་བཅས་སུ་བྱ་དགོས་སོ། སྐབས་འདིའི་རྟོག་དཔྱོད་
དང་བཅས་མ་བཅས་ཀྱི་དོན་ཡོད་དེ། དེ་དག་གྲོགས་སུ་ཡོད་མེད་ཀྱི་དབང་གིས་ཡིན་པའི་ཕྱིར། དེ་ལ་ཁོ་
ན་རེ། མདོ་ལས། རྣམ་པར་ཤེས་པའི་ཚོགས་ལྔ་ནི་རྟོག་མེད་དོ། ཞེས་གསུངས་པ་མི་འཐད་པར་ཐལ།
སྐབས་འདིར་དབང་ཤེས་རྟོག་བཅས་སུ་ཁས་བླངས་པའི་ཕྱིར། ཞེ་ན། སྐྱོན་མེད་དེ། མདོ་ལས་དེ་ལྟར་
གསུངས་པ་ནི་ངེས་རྟོག་དང་རྗེས་སུ་དྲན་པའི་རྟོག་པ་གཉིས་མེད་པ་ལ་དགོངས། འདིར་ནི་ངོ་བོ་ཉིད་ཀྱི་
རྟོག་བཅས་ཡིན་པའི་དབང་དུ་མཛད་པའི་ཕྱིར། རྟོག་པ་དེ་གསུམ་ཀྱང་ཡོད་དེ། ཕྱི་མ་འོག་ཏུ་སྟོན་ཅིང་།
ཡིད་ཀྱི་རྣམ་ཤེས་དང་མཚུངས་ལྡན་གྱི་མཉམ་བཞག་མ་ཡིན་པའི་ཤེས་རབ་ཉིད་ངེས་རྟོག་དང༌། ཡིད་ཀྱི་



40
དམིགས་བཅས་དམིགས་མེད་ཀྱི་ཁྱད་པར།
གནུས་དང་པོ།
རྣམ་ཤེས་དང་མཚུངས་ལྡན་གྱི་དྲན་པ་རྣམས་རྗེས་སུ་དྲན་པའི་རྟོག་པ་ཡིན་པའི་ཕྱིར། །
གསུམ་པ་ཡོད་དེ། དམིགས་བཅས་སེམས་ཀྱི་ཁམས་བདུན་ནོ། །ཆོས་ཀྱི་ཕྱེད་ཀྱང་། ཞེས་འབྱུང་
བ་ལས། སེམས་ཀྱི་ཁམས་བདུན་དང་། ཆོས་ཁམས་ཀྱི་ཕྱེད་སེམས་བྱུང་རྣམས་དམིགས་བཅས་ཡིན།
ཁམས་ལྷག་མ་རྣམས་དམིགས་མེད་ཡིན་པའི་ཕྱིར། བཞི་བ་ཡོད་དེ། མ་ཟིན་དགུ །བརྒྱད་པོ་དེ་དག་
རྣམས་དང་སྒྲ། །དགུ་པོ་གཞན་ནི་རྣམ་པ་གཉིས། ཞེས་འབྱུང་བ་ལས། སེམས་ཀྱི་ཁམས་བདུན་དང་ཆོས་
ཁམས་དང་བརྒྱད། སྒྲ་བཅས་དགུ་པོ་མ་ཟིན་པ་ཡིན། དེ་ལས་གཞན་གཟུགས་ཅན་དགུ་ལ་ཟིན་མ་ཟིན་གཉིས་
ཡོད་པའི་ཕྱིར། ཕྱི་མ་གྲུབ་སྟེ། དབང་པོ་གཟུགས་ཅན་ལྔ་པོ་ད་ལྟར་བ་རྣམས་ཟིན་པ་དང་། གཟུགས་དྲི་རོ་
རེག་བྱ་བཞི་ད་ལྟར་བ་ཟིན་པ་ཡིན། དབང་པོ་གགས་ཅན་འདས་པ་དང་དབང་པོ་ད་ལྟར་བའི་ཚོགས་པ་
ན་མེད་པའི་གཟུགས་སོགས་ཁམས་བཞི་མ་ཟིན་པ་ཡིན་པའི་ཕྱིར། སྐབས་འདིའི་ཟིན་མ་ཟིན་གྱི་དོན་ཡོད་
དེ། གང་ལ་ཕན་གནོད་བྱས་པས་ཚོར་བ་སྐྱེ་བའི་གནས་བྱེད་མི་བྱེད་ཀྱི་ཆ་ནས་འཇོག་པའི་ཕྱིར། ལྔ་པ་
ཡོད་དེ། རེག་བྱ་རྣམ་པ་གཉིས་ཡིན་ཏེ། །ལྷག་མ་གཟུགས་ཅན་དགུ་པོ་ནི། །འབྱུང་འགྱུར་ཆོས་ཁམས་
ཕྱོགས་གཅིག་ཀྱང་། ཞེས་འབྱུང་བ་ལས། རེག་བྱ་ལ་འབྱུང་བ་འབྱུང་འགྱུར་གཉིས་ཀ་ཡིན་པ་ཡོད། ལྷག་མ་
ཕྱིའི་ཁམས་བཞི་དང༌། དབང་པོའི་ཁམས་ལྔ་སྟེ་གཟུགས་ཅན་གྱི་ཁམས་དགུ་པོ་ནི་འབྱུང་འགྱུར་ཁོ་ན་དང་།
ཆོས་ཁམས་ཀྱི་ཕྱོགས་གཅིག་རྣམ་པར་རིག་བྱེད་མ་ཡིན་པའི་གཟུགས་ཀྱང་འབྱུང་འགྱུར་ཁོ་ན་ཡིན།
སེམས་ཀྱི་ཁམས་བདུན་དང༌། རྣམ་པར་རིག་བྱེད་མ་ཡིན་པའི་གཟུགས་མ་གཏོགས་པའི་ཆོས་ཁམས་
འབྱུང་བ་འབྱུང་འགྱུར་གཉིས་ཀ་མ་ཡིན་པའི་ཕྱིར། རྟགས་དང་པོ་གྲུབ་སྟེ། འབྱུང་བཞིའི་རེག་བྱ་བཞི་པོ་
འབྱུང་བ་དང༌། འཇམ་པ་སོགས་བདུན་པོ་འབྱུང་འགྱུར་ཡིན་པའི་ཕྱིར། དྲུག་པ་ཡོད་དེ། གཟུགས་ཅན་
བཅུ་ནི་བསགས་པའོ། །ཞེས་འབྱུང་བ་ལས། གཟུགས་ཅན་གྱི་ཁམས་བཅུ་ནི་བསགས་པ་ཡིན་ལ། ལྷག་
མ་བརྒྱད་མ་བསགས་པ་ཡིན་པའི་ཕྱིར། བདུན་པ་ཡོད་དེ། གཅོད་བྱེད་གཅད་པར་བྱ་བ་ཉིད། །ཕྱི་རོལ་
གྱི་ནི་ཁམས་བཞི་ཡིན། ཞེས་འབྱུང་བ་ལས། ཕྱི་རོལ་གྱི་ཁམས་གཟུགས་དྲི་རོ་རེག་བྱ་བཞི་པོ་གཅོད་པར་



གནས་དང་པོ།
བྱུང་བ་གསུམ་གྱི་ཁྱད་པར།
བྱེད་པ་སྟ་རེ་དང་། གཅད་པར་བྱ་བ་ཤིང་ལྟ་བུ་ཡིན། གཞན་རྣམས་མ་ཡིན་པའི་ཕྱིར། ཕྱི་མའང་དེར་ཐལ། དེ་
རྣམས་ལ་དུམ་བུར་བྱར་མེད་པའི་ཕྱིར་ཏེ། དབང་པོ་རྣམས་འོད་བཞིན་དུ་དྭང་བ་དང་། སྒྲ་ལ་རྒྱུན་མེད་པ་
དང༌། ཡིད་ཁམས་སོགས་བརྒྱད་ལ་རྡུལ་བསགས་པ་མེད་པའི་ཆ་ནས་ཡིན་པའི་ཕྱིར། དེ་བཞིན་བསྲེག་
བྱ་འཇལ་བྱེད་པའོ། །བསྲེག་དང་གཞལ་ལ་མི་མཐུན་སྨྲ། ཞེས་པའི་དོན་ཡང་ཡོད་དེ། སྔ་མ་བཞིན་དུ་
བསྲེག་བྱ་འཇལ་བྱ་ལ་རིགས་པ་སྤོ་བ་དང་། སྲེག་བྱེད་འཇལ་བྱེད་ལ་མངོན་པ་བ་རྣམས་མི་མཐུན་པར་སྨྲ་
བའང་ཡོད་ཅེས་འཆད་པའི་ཕྱིར།
གསུམ་པ་རྒྱུ་འབྲས་ལ་ལྟོས་པའི་ཁྱད་པར་ཡོད་དེ། བྱུང་བ་གསུམ་གྱི་ཁྱད་པར། རྟག་རྫས་ཡིན་
མིན་གྱི་ཁྱད་པར། ཐོབ་པའི་ཁྱད་པར་ཏེ་གསུམ་ཡོད་པའི་ཕྱིར། དང་པོ་ཡོད་དེ། རྣམ་པར་སྨིན་ལས་བྱུང་
བ་དང་། །རྒྱས་ལས་བྱུང་བ་ནང་གི་ལྔ། །སྒྲ་ནི་རྣམ་སྨིན་ལས་སྐྱེས་མིན། །རྒྱུ་མཐུན་ལས་བྱུང་རྣམ་སྨིན་སྐྱེ། །
ཐོགས་པ་མེད་བརྒྱུད་གཞན་རྣམ་གསུམ། ཞེས་འབྱུང་བ་ལས། ནང་གི་དབང་པོ་གཟུགས་ཅན་ལྔ་པོ་རྣམ་
སྨིན་བྱུང་དང་རྒྱས་བྱུང་ཡིན། དེ་གཉིས་ལས་བྱུང་བ་མ་ཡིན་པར་རང་གི་རྒྱུདང་འདྲ་བར་བྱུང་བ་རྣམས་རྒྱུ་
མཐུན་ལས་བྱུང་བ་ཡིན་པའི་ཕྱིར། སྒྲ་ལ་རྒྱས་བྱུང་ཡིན་པ་ཡོད་ཀྱང་རྣམ་སྨིན་སྐྱེས་མེད་དེ། ཐམས་
ཅད་ལ་འདོད་དགུར་འབྱུང་བས་སོ། རྣམ་སྨིན་སྐྱེས་དང་རྒྱུ་མཐུན་ལས་བྱུང་བའི་མཚན་གཞི་དང་གཉིས་
ཀ་ཡིན་པ་གཞན་ཡང་ཡོད་དེ། མི་དགེ་བའི་རྣམ་སྨིན་དང་། སྐལ་མཉམ་རྒྱུ་ལས་བྱུང་བའི་ཁམས་ཐོགས་
མེད་བརྒྱད་ཡོད་པའི་ཕྱིར་དང་། གཞན་གཟུགས་དྲི་རོ་རེག་བྱ་བཞི་ལ་ནི་བྱུང་བ་རྣམ་པ་གསུམ་ཡོད་པའི་
ཕྱིར། གཉིས་པ་རྟག་རྫས་ཡིན་མིན་གྱི་ཁྱད་པར་ཡོད་དེ། རྫས་དང་ལྡན་གཅིག་ཐ་མ་གསུམ། །སྐད་ཅིག་
མ་སྟེ། ཞེས་འབྱུང་བ་ལས། ཆོས་ཁམས་ཀྱི་ཕྱོགས་གཅིག་འདུས་མ་བྱས་རྣམས་རྟག་རྫས་ཡིན། གཞན་
རྣམས་རྟག་རྫས་མ་ཡིན་པའི་ཕྱིར། གསུམ་པ་ཐོབ་པའི་ཁྱད་པར་བཤད་དུ་ཡོད་དེ། མིག་དང་ནི། རྣམ་
ཤེས་ཁམས་དག་སོ་སོ་དང་། །ལྷན་ཅིག་ཏུ་ཡང་འཐོབ་པ་ཡོད། ཅེས་འབྱུང་བ་ལས། མིག་དང་མིག་གི་རྣམ་
ཤེས་ཀྱི་ཁམས་གཉིས་སོ་སོར་ཐོབ་པ་ཡོད། ལྷན་ཅིག་ཏུ་ཐོབ་པའང་ཡོད་པའི་ཕྱིར། དང་པོ་གྲུབ་སྟེ།
བད་



42
གནས་དང་པོ།
རྟེན་བཅས་དེ་མཚུངས་ཀྱི་ཁྱད་པར།
འདོད་ཁམས་ན་དབང་པོ་རྣམས་རིམ་གྱིས་གྲུབ་པ་ན་མིག་དང་མིག་གི་རྣམ་ཤེས་སོ་སོའམ་སྔ་ཕྱིར་འཐོབ་
པ་ཡིན་པའི་ཕྱིར། རྟགས་གཉིས་པ་གྲུབ་སྟེ། གཟུགས་མེད་ཁམས་ནས་འདོད་པར་སྐྱེས་པའི་ཚེ་མིག་དང་
མིག་གི་རྣམ་ཤེས་ལྷན་ཅིག་ཏུ་གསར་དུ་ཐོབ་པའི་ཕྱིར། ཡང་སྒྲས་གཟུགས་མེད་ཁམས་ནས་གཟུགས་
མེད་དུ་སྐྱེས་པ་ལྟ་བུགཉིས་ཀ་གསར་དུམ་ཐོབ་པ་ཡོད་ཅེས་བསྟན་པའི་ཕྱིར། །
བཞི་པ་མིང་དོན་ལ་ལྟོས་པའི་ཁྱད་པར་ཡོད་དེ། ཕྱི་ནང་གི་ཁྱད་པར་དང་། རྟེན་བཅས་དེར་
མཚུངས་ཀྱི་ཁྱད་པར་གཉིས་ཡོད་པའི་ཕྱིར། དང་པོ་ཡོད་དེ། ནང་གི་བཅུ་གཉིས་གཟུགས་ལ་སོགས། །མ་
གཏོགས། ཞེས་འབྱུང་བ་ལས། དམིགས་པ་ཡུལ་གྱི་ཁམས་དྲུག་མ་གཏོགས་པའི་རྟེན་དབང་པོའི་ཁམས་
དྲུག་དང་། རྟེན་པ་རྣམ་པར་ཤེས་པའི་ཁམས་དྲུག་དང་། ཆོས་ཀྱི་ཁམས་ཀྱི་ཕྱོགས་གཅིག་མཚུངས་ལྡན་
འདུ་བྱེད་རྣམས་ནང་གི་ཁམས་དང་། གཟུགས་སོགས་ཕྱིའི་ཁམས་སུ་འདོད་པའི་ཕྱིར། གཉིས་བ་ཡོད་དེ།
ཆོས་ཞེས་བྱ་བ་ནི། །རྟེན་པ་དང་བཅས་ལྷག་མ་ནི། །དེ་དང་མཚུངས་པ་དག་ཀྱང་ཡིན། །གང་ཞིག་རང་གི་
ལས་མི་བྱེད། ཅེས་འབྱུང་བ་ལས། ཆོས་ཁམས་ནི་རྟེན་པ་དང་བཅས་པ་ཁོ་ན་དང་། ཁམས་བཅུབདུན་ལ་
དེ་དང་མཚུངས་པའང་ཡོད་པའི་ཕྱིར། ཀྱང་གི་སྒྲས་རྟེན་པ་དང་བཅས་པའང་ཡོད་པར་བསྟན་པའི་ཕྱིར།
སྐབས་འདིའི་རྟེན་བཅས་དེར་མཚུངས་ཀྱི་དོན་ཡོད་དེ། རང་གི་ལས་བྱེད་མི་བྱེད་ཀྱི་ཆ་ནས་འཇོག་པའི་
ལྔ་པ་སྤང་བྱ་ལ་ལྟོས་པའི་ཁྱད་པར་ཡོད་དེ། བཅུ་ནི་བསྒོམ་པས་སྤང་བྱ་ཡིན། །ལྔ་ཡང་ཐ་མ་
གསུམ་རྣམ་གསུམ། །ཉོན་མོངས་ཅན་མིན་མཐོང་སྤངས་མིན། །གཟུགས་མིན་དྲུག་པ་མིན་སྐྱེས་མིན།
ཞེས་འབྱུང་བ་ལས། གཟུགས་ཅན་གྱི་ཁམས་བཅུ་ནི་སྒོམ་སྤང་ཁོ་ན་དང༌། དེར་མ་ཟད་རྣམ་ཤེས་ཀྱི་
ཁམས་ལྔ་ཡང་སྒོམ་སྤང་ཁོ་ན་ཡིན། ཁམས་ཐ་མ་ཆོས་དང་ཡིད་དང་ཡིད་ཀྱི་ཁམས་གསུམ་ལ་སྒོམ་སྤང་
མཐོང་སྤང་གཉིས་ཀ་ཡོད། སྤང་བྱ་གཏན་མིན་པ་ཟག་མེད་དེ་རྣམ་པ་གསུམ་ཡོད་པའི་ཕྱིར། འོ་ན། སོ་
སོའི་སྐྱེ་བོ་དང་། ངན་སོང་དུ་སྐྱེ་འགྱུར་གྱི་ལུས་ངག་དག་དེ་གཉིས་གང་ཡིན་ཞེ་ན། སྒོམ་སྤང་ཡིན་གྱི།



གནས་དང་པོ།
ལྟ་བ་ལྟ་མིན་གྱི་ཁྱད་པར།
མཐོང་སྤང་མ་ཡིན་ཏེ། སྔ་མ་ཉོན་མོངས་ཅན་མ་ཡིན་ཞིང་། ཕྱི་མ་གཟུགས་ཡིན་པའི་ཕྱིར། འོ་ན། རྣམ་
པར་ཤེས་པའི་ཁམས་ལྔ་ཡང་ཉོན་མོངས་ཅན་དུ་འགྱུར་སྲིད་པས་མཐོང་སྤངས་སུ་འགྱུར་རོ། ཞེ་ན། དྲུག་
པ་ཡིད་ཀྱི་རྣམ་ཤེས་མིན་པའི་དབང་པོ་ལྔ་ལས་སྐྱེས་པའི་རྣམ་ཤེས་ཀྱི་ཁམས་ལྔ་མཐོང་སྤང་མ་ཡིན་ཏེ།
བདེན་པ་ལས་ལོག་པར་མི་འཇུག་ཅིང་། ཁ་ཕྱིར་ལྟ་ཡིན་པའི་ཕྱིར། །
དྲུག་པ་བྱེད་པ་ལ་ལྟོས་པའི་ཁྱད་པར་ཡོད་དེ། ལྟ་བ་དང་ལྟ་མིན་གྱི་ཁྱད་པར། དབང་པོས་ཡུལ་
འཛིན་ཚུལ་གྱི་ཁྱད་པར། རྟེན་གྱི་དུས་ངེས་པ། དབང་པོ་རྟེན་དུ་འཇོག་ཚུལ། དབང་ཤེས་ལྔ་ལ་རང་མིང་
གིས་འདོགས་པའི་རྒྱུ་མཚན། ཡུལ་དབང་རྟེན་རྣམ་ཤེས་རྣམས་ཀྱི་ས་མཚུངས་བརྩི་བ་དང་དྲུག་ཡོད་
པའི་ཕྱིར། དང་པོ་ཡོད་དེ། མིག་དང་ཆོས་ཀྱི་ཁམས་ཕྱོགས་ནི། །ལྟ་བ་ཡིན་ཏེ་རྣམ་པ་བརྒྱད། །རྣམ་ཤེས་
ལྔ་དང་མཚུངས་སྐྱེས་བློ། །ངེས་རྟོག་མེད་ཕྱིར་ལྟ་མ་ཡིན། །མིག་གིས་གཟུགས་རྣམས་མཐོང་རྟེན་བཅས། །
དེ་ལ་རྟེན་པའི་རྣམ་ཤེས་མིན། །གང་ཕྱིར་བར་དུ་ཆོད་པ་ཡིས། །གཟུགས་ནི་མཐོང་བ་མིན་ཕྱིར་ལོ། །ཞེས་
འབྱུང་བ་ལས། མིག་གི་ཁམས་དང་། ཆོས་ཀྱི་ཁམས་ཀྱི་འཇིག་ལྟ་ལྔ། འཇིག་རྟེན་པའི་ཡང་དག་པའི་ལྟ་བ་སྟེ་
བདུན། སློབ་མི་སློབ་ཀྱི་ལྟ་བ་སྟེ་བརྒྱད་ནི་ལྟ་བར་འཇོག་པའི་ཕྱིར་ཏེ། དང་པོ་གཟུགས་ལ་ལྟ་བ་དང་།
ལྷག་མ་རྣམས་ཆོས་ལ་ལྟ་བའི་ཕྱིར། འཇིག་རྟེན་པའི་ཡང་དག་པའི་ལྟ་བ་ཡོད་དེ། ཡིད་ཀྱི་རྣམ་པར་ཤེས་
པ་དང་མཚུངས་ལྡན་གྱི་འཇིག་རྟེན་པའི་ཤེས་རབ་ཅིག་ལ་འདོད་ཀྱི་རྣམ་ཤེས་ལྔ་དང་མཚུངས་ལྡན་དུ་
སྐྱེས་པའི་ཤེས་རབ་དེར་མི་འདོད་པའི་ཕྱིར། ཕྱི་མའང་གྲུབ་སྟེ། དེ་ཡུལ་ལ་ངེས་པར་རྟོག་པ་མེད་པའི་ཕྱིར།
འོ་ན། མིག་ཀྱང་ལྟ་བ་མ་ཡིན་པར་ཐལ། དེས་རྟོག་མེད་པའི་ཕྱིར། ཞེ་ན་སྐྱོན་མེད་དེ། རྟེན་བཅས་ཀྱི་མིག་
ནི་གཟུགས་ལ་ལྟ་བས་ལྟ་བར་འཇོག་པའི་ཕྱིར་ཏེ། དེས་གཟུགས་མཐོང་པའི་ཕྱིར། ཁོ་ན་རེ། འོ་ན། མིག་
གི་རྣམ་ཤེས་ཡོད་ན་མིག་གི་གཟུགས་མཐོང་ཞིང་། མེད་ན་མི་མཐོང་བར་ཐལ། རྟེན་བཅས་ཀྱི་མིག་ཁོ་
ནས་གཟུགས་མཐོང་བའི་ཕྱིར། རྟགས་ཁས། ཞེ་ན། འདོད་པ་ཡིན་ཏེ། མིག་གི་ཤེས་པ་ཁོ་ནས་གཟུགས་
མཐོང་བ་མ་ཡིན་པའི་ཕྱིར་ཏེ། དེ་ཡིན་ན། བར་དུ་ཆོད་པའི་གཟུགས་རྣམས་ཀྱང་མཐོང་དགོས་པ་ལ་མ་



ལྟ་བ་ལྟ་མིན་གྱི་ཁྱད་པར།
གནས་དང་པོ།
མཐོང་བའི་ཕྱིར། འོ་ན། མིག་ཤེས་ཀྱིས་གཟུགས་མཐོང་ངམ། མ་མཐོང་ཞེ་ན། ཁ་ཅིག །མཐོང་སྟེ། མིག་ལ་
རྟེན་པའི་མིག་ཤེས་ཀྱིས་ཡུལ་མཐོང་། མིག་ཤེས་ལ་རྟེན་པའི་མིག་གིས་དེ་མཐོང་བའི་ཕྱིར་ཏེ། རང་འགྲེལ་
ལས། དེ་ལྟ་ན་འོ་ན་ནི་མིག་ལ་རྟེན་པའི་རྣམ་པར་ཤེས་པ་དེ་ཁོ་ནས་མཐོང་བར་འགྱུར་རོ། ཞེ་ན། དེ་ལ་
རྟེན་པའི་རྣམ་པར་ཤེས་པས་མཐོང་ངོ་ཞེས་ངེས་པར་བྱ་བར་ནུས་པ་ནི་མ་ཡིན་ནོ། །ཞེས་ཁོ་ནའི་སྒྲ་དང་།
ངེས་པར་བྱ་བར་མི་ནུས་ཞེས་པའི་གསུང་གི་ནུས་པས་ཐོན་པའི་ཕྱིར། ཞེས་ཟེར། དེ་མི་ལེགས་ཏེ། བར་དུ་
ཆོད་པའི་གགས་མཐོང་བར་ཐལ་བའི་ཉེས་པ་སོ་ན་གནས་པའི་ཕྱིར་དང་། རྣམ་བཅད་ཀྱི་ངག་གཉིས་ཀྱི་
དོན་མིག་ཤེས་ལ་རྟེན་པའི་མིག་གིས་གཟུགས་མཐོང་བ་ལ་འགྲིག་པའི་ཕྱིར། གང་ལྟར་ཡང་དཔྱོད་ཅིག
ལོ་ཞེས་པ་མདོ་སྡེ་པའི་འདོད་པ་སྟོན་པ་སྟེ། མིག་ཤེས་ཀྱིས་གཟུགས་མཐོང་གི །མིག་གིས་གཟུགས་མ་
མཐོང་བར་སྨྲ་བའི་ཕྱིར་དང་། མིག་གིས་གཟུགས་མཐོང་བར་གསུངས་པ་རྣམས་ནི་དེ་ལ་རྟེན་པའི་མིག་
ཤེས་ཀྱིས་གཟུགས་མཐོང་བ་ལ་དགོངས་པའི་ཕྱིར་དང་། འཇིག་རྟེན་གྱི་མིང་དུ་བརྗོད་པ་ལ་ཞེན་པར་མི་
བྱ་བ་སོགས་ཀྱི་སྒྲུབ་བྱེད་དང་བཅས་ནས་འཆད་པའི་ཕྱིར། རྟགས་རྣམས་གྲུབ་སྟེ། རང་འགྲེལ་ལས།
རྣམ་པར་ཤེས་པས་རྣམ་པར་ཤེས་སོ་ཞེས་ཉེ་བར་འདོགས་པར་བྱེད་པས་འདི་ལ་མངོན་པར་ཞེན་པར་མི་
བྱའོ། བཅོམ་ལྡན་འདས་ཀྱིས་ཀྱང་ལྗོངས་ཀྱི་མིའི་ངེས་ཚིག་ལ་མངོན་པར་ཞེན་པར་མི་བྱའོ། འཇིག་རྟེན་
གྱི་མིང་ལ་རབ་ཏུ་རྒྱུག་པར་མི་བྱའོ། ཞེས་གསུངས་སོ། ཞེས་ཟེར་རོ། ཞེས་མདོ་སྡེ་པའི་ལུགས་སྐྱར་བར་
མཛད་པའི་ཕྱིར། བྱེ་བྲག་སྨྲ་བའི་འདོད་པ་སྔར་བཤད་པ་ལྟར་ཡིན་པ་ནི། ལུང་དེའི་འཕྲོ་ལས། མིག་གིས་
མཐོང་ངོ༌། རྣ་བས་ཐོས་སོ། །སྣས་ཚོར་རོ། ལྕེས་མྱོང་ངོ༌། །ལུས་ཀྱིས་རེག་གོ །ཡིད་ཀྱིས་རྣམ་པར་ཤེས་སོ་
ཞེས་བྱ་བ་འདི་ནི་ཁ་ཆེ་བྱེ་བྲག་ཏུ་སྨྲ་བ་རྣམས་ཀྱི་གྲུབ་པའི་མཐའ་ཡིན་ནོ། ཞེས་གསུངས་པས་གྲུབ་ལ།
སློབ་དཔོན་གྱི་བཞེད་པའང་འདི་ཡིན་ཏེ། བདག་གི་མངོན་པའི་ཆོས་འདི་ཕལ་ཆེར་ནི། ཁ་ཆེ་བྱེ་བྲག་སྨྲ་
བའི་ཚུལ་གྲུབ་བཤད། ཅེས་འབྱུང་བ་ལྟར་རོ། འོ་ན། མིག་ཡ་གཅིག་གིས་གཟུགས་མཐོང་ངམ་གཉིས་
ཀས་མཐོང་། ཞེ་ན། བཤད་དུ་ཡོད་དེ། མིག་ནི་གཉིས་ཀ་དག་གིས་ཀྱང་། །མཐོང་སྟེ་གསལ་བར་མཐོང་



45
གནས་དང་པོ།
ལྟ་བ་ལྟ་མིན་གྱི་ཁྱད་པར།
ཕྱིར་རོ། །ཞེས་གསུངས་པ་ལས། ཀྱང་གི་སྒྲས་ཡ་གཅིག་གིས་གཟུགས་མཐོང་བར་གྲུབ་ཅིང་། དེས་མཐོང་
བའི་གཟུགས་ལ་གཉིས་ཀས་བལྟས་པ་ན་སྔར་བས་ཤིན་ཏུ་གསལ་བར་མཐོང་བའི་ཕྱིར།
གཉིས་པ་དབང་པོས་ཡུལ་འཛིན་ཚུལ་བཤད་དུ་ཡོད་དེ། མིག་དང་ཡིད་དང་རྣ་བ་ནི། །ཡུལ་དང་
མ་ཕྲད་གསུམ་གཞན་དུ། །སྣ་ལ་སོགས་པ་གསུམ་གྱིས་ནི། །ཡུལ་ནི་མཉམ་པ་འཛིན་པར་འདོད། ཅེས་
འབྱུང་བ་ལས། མིག་དང་ཡིད་དང་རྣ་བ་གསུམ་གྱིས་ཡུལ་མ་ཕྲད་པར་འཛིན། སྣ་ལྕེ་ལུས་གསུམ་གྱིས་མ་
ཕྲད་པ་ལས་གཞན་དུ་ཕྲད་ནས་དང་མཉམ་པ་འཛིན་ཅིང་། སྔ་མ་གསུམ་ལ་མཉམ་པ་འཛིན་པའི་ངེས་པ་
མེད་པའི་ཕྱིར། གསུམ་པ་རྟེན་གྱི་དུས་ངེས་པ་ཡོད་དེ། ཐ་མའི་རྟེན་འདས་ལྔ་རྣམས་ཀྱི། །དེ་དག་ལྷན་ཅིག་
སྐྱེས་པའང་ཡིན། ཞེས་འབྱུང་བ་ལས། ཐ་མ་ཡིད་ཀྱི་རྣམ་ཤེས་ཀྱི་བདག་རྐྱེན་འདས་པ་སྟེ་འགགས་མ་
ཐག་པའི་ཡིད་ལ་འཇོག །དབང་ཤེས་ལྔ་པོ་རྣམས་ཀྱི་བདག་རྐྱེན་ནི་དེ་དག་དང་དུས་མཉམ་པའི་དབང་
པོ་གཟུགས་ཅན་ལྔ་ལ་འཇོག་པའི་ཕྱིར། བཞི་པ་དབང་པོ་རྟེན་དུ་འཇོག་ཚུལ་ཡོད་དེ། དེ་དག་གྱུར་པས་
འགྱུར་ཉིད་ཕྱིར། །རྟེན་ནི་མིག་ལ་སོགས་པ་ཡིན། ཞེས་འབྱུང་བ་ལས། མིག་གི་དབང་པོ་ལྔ་སོགས་མིག་
ཤེས་སོགས་ཀྱི་རྟེན་ཡིན་གྱི། གཟུགས་སོགས་དེ་རྣམས་ཀྱི་རྟེན་མ་ཡིན་པའི་ཕྱིར་ཏེ། མིག་དབང་སོགས་ལ་
ཕན་གནོད་བྱས་པས་མིག་ཤེས་སོགས་བདེ་སྡུག་ཏུ་འགྱུར་བ་ཉིད་ཡིན་པའི་ཕྱིར། ལྔ་བ་དབང་ཤེས་ལྔ་ལ་
རང་མེང་གིས་འདོགས་པའི་རྒྱུ་མཚན་ཡོད་དེ། དེ་ཕྱིར་ཐུན་མོང་མ་ཡིན་ཕྱིར། །དེ་དག་གིས་ནི་རྣམ་ཤེས་
བསྟན ཞེས་འབྱུང་བ་ལས། རང་གི་ཐུན་མོང་མ་ཡིན་པའི་བདག་རྐྱེན་དུ་གྱུར་པའི་མིག་དབང་ལ་
བརྟེན་ནས་འབྱུང་བའི་རྣམ་པར་ཤེས་པ་ཡིན་པས་མིག་གི་རྣམ་ཤེས་ཞེས་བརྗོད་ཅིང་འོག་མ་རྣམས་ལ་
དེས་འགྲེ་བའི་ཕྱིར། དཔེར་ན་རྔ་སྒྲ་བཞིན་ནོ། འདི་ནི་རིག་གཞུང་ལས། ཐུན་མོང་མ་ཡིན་རྒྱུ་ཡི་ཕྱིར། །
དེའི་ཐ་སྙད་དབང་པོས་བྱས། ཞེས་འབྱུང་བ་དང་མཐུན་ནོ། །དྲུག་བ་ཡུལ་དབང་རྟེན་རྣམ་ཤེས་རྣམས་
ཀྱིས་ས་མཚུངས་བརྩི་བའི་ཚུལ་ཡོད་དེ། ལུས་ལ་འོག་མའི་མིག་མ་ཡིན། །མིག་གིས་གོང་མའི་གཟུགས་མ་
ཡིན། །རྣམ་པར་ཤེས་པའང་དེ་ཡི་གཟུགས། །ལུས་ཀྱིའང་གཉིས་ཀ་ཐམས་ཅད་དུ། །རྣ་བའང་དེ་བཞིན་



46
ལྟ་བ་ལྟ་མིན་གྱི་ཁྱད་པར།
གནས་དང་བོ།
གསུམ་དག་ནི། །ཐམས་ཅད་རང་གི་ས་པ་ཉིད། །ལུས་ཀྱི་རྣམ་ཤེས་འོག་དང་ནི། །རང་གི་ས་ཡིད་མ་ངེས་
ཏེ། ཞེས་འབྱུང་བ་ལས་ལེགས་པར་གྲུབ་པའི་ཕྱིར། དེའི་ཚུལ་ཡང་རང་སའི་ལུས་ལ་རང་སའི་མིག་བརྟེན་
པ་དང་། འོག་སའི་ལུས་ལ་གོང་སའི་མིག་བརྟེན་པ་ཡོད་ཀྱང་། གོང་སས་བསྡུས་པའི་ལུས་ལ་འོག་སས་
བསྡུས་པའི་མིག་དབང་མངོན་གྱུར་བ་མེད་དེ། རང་ས་ན་མིག་དབང་མཆོག་ཡོད་བཞིན་དུ། འོག་སའི་
མིག་དབང་དམན་པ་ལ་བརྟེན་མི་དགོས་པའི་ཕྱིར་ཏེ། རང་སའི་མིག་གིས་རང་སའི་གཟུགས་དང་། གོང་
སའི་མིག་གིས་འོག་མའི་གཟུགས་མཐོང་བ་ཡོད་ཀྱང་། འོག་སའི་མིག་གིས་གོང་སའི་གཟུགས་མཐོང་བ་
མེད་དེ། མཆོག་གི་གཟུགས་དབང་པོ་དམན་པའི་ཡུལ་དུ་མི་རུང་བའི་ཕྱིར། དེ་ལ་འདོད་པའི་གང་ཟག་
གིས་འདོད་པའི་མིག་དབང་ལ་བརྟེན་ནས་འདོད་པའི་གཟུགས་ལ་ལྟ་བའི་ཚེ་ཐམས་ཅད་ས་མཚུངས་ཏེ།
དེ་བཞི་ཀ་འདོད་པའི་སར་མཚུངས་པའི་ཕྱིར། ཡང་འདོད་པའི་གང་ཟག་གིས་བསམ་གཏན་དང་པོའི་མིག་
དབང་ལ་བརྟེན་ནས་འདོད་པའི་གཟུགས་ལ་བལྟ་བའི་ཚེ་ཐམས་ཅད་ས་མཚུངས་པ་མ་ཡིན་ཏེ། དེའི་ཚེ་
རྟེན་དང་ཡུལ་འདོད་པ་དང་དབང་པོ་དང་ཤེས་པ་གཉིས་བསམ་གཏན་དང་པོའི་སར་མཚུངས་པའི་ཕྱིར།
ཡང་འདོད་པའི་གང་ཟག་གིས་བསམ་གཏན་དང་པོའི་མིག་དབང་ལ་བརྟེན་ནས་བསམ་གཏན་དང་པོའི་
གགས་ལ་ལྟ་བའི་ཚེ་ཐམས་ཅད་ས་མཚུངས་པ་མ་ཡིན་ཏེ། དེའི་ཚེ་རྟེན་དང་ཤེས་པ་གཉིས་འདོད་པ་དང་
དབང་པོ་དང་ཡུལ་བསམ་གཏན་དང་པོའི་སར་མཚུངས་པའི་ཕྱིར། བསམ་གཏན་དང་པོའི་གང་ཟག་གིས་
བསམ་གཏན་དང་པོའི་མིག་དབང་ལ་བརྟེན་ནས་བསམ་གཏན་དང་པོའི་གཟུགས་ལ་ལྟ་བའི་ཚེ་ཐམས་
ཅད་ས་མཚུངས་ཏེ། བཞི་ཀ་བསམ་གཏན་དང་པོའི་སར་མཚུངས་པའི་ཕྱིར། བསམ་གཏན་དང་པོའི་གང་
ཟག་གིས་བསམ་གཏན་དང་པོའི་མིག་དབང་ལ་བརྟེན་ནས་འདོད་པའི་གཟུགས་ལ་ལྟ་བའི་ཚེ་ཐམས་ཅད་
ས་མཚུངས་པ་མིན་ཏེ། ཡུལ་འདོད་པ་དང་གཞན་གསུམ་བསམ་གཏན་དང་པོའི་སར་མཚུངས་པའི་ཕྱིར།
བསམ་གཏན་དང་པོའི་གང་ཟག་གིས་བསམ་གཏན་གཉིས་པའི་མིག་དབང་ལ་བརྟེན་ནས་བསམ་གཏན་
གཉིས་པའི་གགས་ལ་ལྟ་བའི་ཚེ་ཐམས་ཅད་ས་མི་མཚུངས་ཏེ། བརྟེན་དང་ཤེས་པ་གཉིས་བསམ་གཏན་



གནམ་དང་པོ།
ལྟ་བ་ལྟ་མིན་གྱི་ཁྱད་པར།
དང་པོ་དང་། དབང་པོ་དང་ཡུལ་གཉིས་བསམ་གཏན་གཉིས་པའི་སར་མཚུངས་པའི་ཕྱིར། བསམ་གཏན་
གསུམ་པའི་གང་ཟག་གིས་བསམ་གཏན་བཞི་པའི་མིག་དབང་ལ་བརྟེན་ནས་བསམ་གཏན་གཉིས་པའི་
གཟུགས་ལ་ལྟ་བའི་ཚེ་ཐམས་ཅད་ས་མི་མཚུངས་ཏེ། དབང་པོ་བསམ་གཏན་བཞི་པ། རྟེན་བསམ་གཏན་
གསུམ་པ། ཡུལ་བསམ་གཏན་གཉིས་པ། ཤེས་པ་བསམ་གཏན་དང་པོའི་སས་བསྡུས་ཡིན་པའི་ཕྱིར།
རྟགས་བཞི་པ་གྲུབ་སྟེ། བསམ་གཏན་གཉིས་པ་ཡན་ཆད་ཀྱི་དབང་ཤེས་རྣམས་བསམ་གཏན་དང་པོའི་
སས་བསྡུས་ཡིན་པའི་ཕྱིར་ཏེ། གཉིས་པ་སོགས་ན་ལུས་མིག་དང་། ཞེས་སོགས་འཆད་པར་འགྱུར་བ་ལྟར་
ཡིན་པའི་ཕྱིར། བསམ་གཏན་དང་པོ་ལྟ་བུགོང་སས་བསྡུས་པའི་མིག་གི་རྣམ་པར་ཤེས་པ་དང་། འདོད་པ་
ལྟ་བུ་འོག་སས་བསྡུས་པའི་དབང་པོ་གཟུགས་ཅན་པ་ལ་བརྟེན་པ་མེད་དེ། འདོད་པ་ལྟ་བུ་གོང་ས་ལ་
བལྟོས་ན་རྟེན་དམན་པ་ཡིན་པའི་ཕྱིར། བསམ་གཏན་དང་པོའི་སས་བསྡུས་ཀྱི་མིག་ཤེས་བསམ་གཏན་
གཉིས་པ་ཡན་ཆད་ཀྱི་མིག་དབང་ལ་རྟེན་པ་ཡོད་དེ། བསམ་གཏན་བཞི་པའི་གང་ཟག་གིས་བསམ་གཏན་
དང་པོའི་སས་བསྡུས་ཀྱི་མིག་ཤེས་ལ་བརྟེན་ནས་རང་སའི་གགས་ལ་ལྟ་བ་ཡོད་པའི་ཕྱིར། མིག་གི་རྣམ་
ཤེས་དེའི་ཡུལ་གགས་ཅན་ནི་རང་ས་དང་གོང་འོག་གི་ས་ཐམས་ཅད་དུགཏོགས་པ་ཡོད་དེ། བསམ་
གཏན་དང་པོའི་སས་བསྡུས་ཀྱི་མིག་ཤེས་ཀྱིས་བསམ་གཏན་གཉིས་པ་ཡན་ཆད་ཀྱི་གཟུགས་དང་བསམ་
གཏན་དང་པོའི་གཟུགས་དང་། འདོད་པའི་གཟུགས་ཡུལ་དུ་བྱེད་པ་ཡོད་པའི་ཕྱིར། ལུས་ཀྱི་རྟེན་པ་ཁོག་
གཅིག་པ་ཉིད་ཀྱི་འང་གཟུགས་དང་མིག་གཉིས་ཀ་རང་ས་དང་གོང་འོག་གི་ས་ཐམས་ཅད་དུ་ཡིན་པའི་
ཕྱིར་རུང་སྟེ། འདོད་པའི་ལུས་ཁོག་གཅིག་ལ་རང་དང་བསམ་གཏན་དང་པོའི་མིག་དང་ཡུལ་གཟུགས་
ཀྱང་རྟེན་དུ་རུང་བའི་ཕྱིར། རྣ་བའང་མིག་ལ་བཤད་པ་བཞིན་དུ་སྦྱར་ཏེ། ལུས་ལ་འོག་མའི་རྣ་བ་མིན། རྣབས་
གོང་མའི་སྒྲ་མ་ཡིན། རྣམ་པར་ཤེས་པའང་དེ་ཡི་སྒྲ །ལུས་ཀྱིའང་གཉིས་ཀ་ཐམས་ཅད་དུ། ཞེས་འདོན་པ་
བསྒྱུར་བ་རྩ་འགྲེལ་གྱི་དགོངས་པའོ། །སྣ་ལྕེ་ལུས་ཀྱི་ཁམས་གསུམ་པོ་ནི། ཡུལ་དང་རྣམ་ཤེས་དང་རྟེན་
ལུས་ཐམས་ཅད་སྤྱིར་རང་རང་དང་ས་མཚུངས་པ་ཁོ་ན་ཡིན་ཏེ། དེ་གསུམ་ཕྲད་ནས་ཡུལ་འཛིན་དགོས་པ་



48
ཁྱད་པར་གྱི་ཆོས་གཞན་ཡང་བཤད་པ།
གནས་དང་པོ།
ཤ་སྟག་ཡིན་པའི་ཕྱིར། དམིགས་ཀྱིས་བསལ་ན་མ་ངེས་ཏེ། བསམ་གཏན་གཉིས་པ་ཡན་ཆད་ཀྱི་རེག་བྱ་
འཛིན་ན། ལུས་ཤེས་གང་ཡིན་བསམ་གཏན་དང་པོའི་སར་གཏོགས་དང་། ལུས་དབང་ཉིད་བསམ་
གཏན་གཉིས་པའི་སར་གཏོགས་དགོས་པའི་ཕྱིར་དང་། འདོད་པ་དང་བསམ་གཏན་དང་པོའི་རེག་བྱ་
འཛིན་ན། ལུས་ཤེས་ཀྱང་དེ་གཉིས་རང་གི་སར་གཏོགས་པ་ཡིན་པའི་ཕྱིར། ཡིད་དང་ཆོས་དང་ཡིད་ཀྱི་
རྣམ་ཤེས་དང་དེ་དག་གི་ཡུལ་དང་རྟེན་རྣམས་ཀྱང་མ་ངེས་ཏེ། རེས་འགའ་ཐམས་ཅད་ས་མཚུངས་པ་སྲིད།
རེས་འགའ་མ་མཚུངས་པའང་སྲིད་པའི་ཕྱིར།
བདུན་པ་ཁྱད་པར་གྱི་ཆོས་གཞན་ཡང་བཤད་དུ་ཡོད་དེ། ཁམས་གང་རྣམ་ཤེས་གང་གི་ཡུལ་ཡིན་
པ་དང་། རྟག་མི་རྟག་ཡིན་པ་དུ་ཡོད། དབང་པོ་ཡིན་མིན་དུ་ཡོད་བཤད་པ་གསུམ་དུ་ཡོད་པའི་ཕྱིར། དང་
པོ་གྲུབ་སྟེ། གཉིས་ཀྱི་རྣམ་ཤེས་ཕྱི་ཡི་ལྔ། ཞེས་འབྱུང་བ་ལས། དེ་ཕྱིའི་ཁམས་གགས་ནས་རེག་བྱའི་བར་
ལྔ་པོ་རྣམ་པར་ཤེས་པ་གཉིས་གཉིས་ཀྱིས་ཤེས་པར་བྱ་བ་ཡིན། ཁམས་ལྷག་མ་བཅུ་གསུམ་ཡིད་གཅིག་
པུས་ཤེས་པར་བྱ་བ་ཡིན་པའི་ཕྱིར། དང་པོ་གྲུབ་སྟེ། གཟུགས་མིག་གི་རྣམ་ཤེས་དང་། ཡིད་ཀྱི་རྣམ་པར་
ཤེས་པ་གཉིས་ཀྱིས་ཤེས་པའི་ཕྱིར། འདི་ལྟར་གསུངས་པ་ནི་མིག་གི་རྣམ་པར་ཤེས་པའི་ཚོགས་པ་ན་ཡོད་
པའི་མིག་གིས་གགས་མཐོང་བ་དང་། མིག་གི་རྣམ་ཤེས་སོགས་མཐར་ཐུག་པའི་རྩ་བ་ཡིད་ཀྱི་རྣམ་ཤེས་
ཡིན་པ་ལ་དགོངས་པའམ། ཡང་ན་མིག་ཤེས་ཀྱིས་གཟུགས་མཐོང་བ་སོར་བཞག་ནས་མདོ་སྡེ་པའི་
ལུགས་ལ་སྦྱར་དགོས་སྙམ་སྟེ་དཔྱད་པར་བྱའོ། །གཉིས་པ་ཡོད་དེ། འདུས་མ་བྱས་ཆོས་རྟག་པའོ། ཞེས་
འབྱུང་བ་ལས། ཁམས་རིལ་པོ་རྟག་པ་ཡིན་པ་ནི་མེད་ཀྱི། ཆོས་ཁམས་ཀྱི་ཕྱོགས་གཅིག་འདུས་མ་བྱས་
རྟོག་པ་ཡིན། ལྷག་མ་རྣམས་མི་རྟག་པ་ཡིན་པའི་ཕྱིར། གསུམ་པ་ཡོད་དེ། ཆོས་ཀྱི་ཕྱེད་དང་གང་དག་ནི།
བཅུ་གཉིས་ནང་གིར་བཤད་དབང་པོར། ཞེས་འབྱུང་བ་ལས། ཆོས་ཁམས་ཀྱི་ཕྱེད་དང་སོགས་ལྔ་དང་།
ཚོར་བ་ལྔ་དང་། སྲོག་སྟེ་བཅུ་གཅིག་དང་། དྲི་མེད་གསུམ་གྱི་ཆ་དང་། མིག་སོགས་ལྔ་དང་། སེམས་ཀྱི་
ཁམས་བདུན་ཏེ་ནང་གི་ཁམས་སུ་བཤད་པ་བཅུགཉིས་པོ་དབང་པོ་ཡིན། ལྷག་མ་ཁམས་ཕྱེད་དང་དྲུག་པོ་



གནས་དང་པོ།
གནས་ཀྱི་མཇུག་བསྡུ།
དབང་པོ་མ་ཡིན་པའི་ཕྱིར་རོ།། །།
སྨྲས་པ། །ཕུང་ཁམས་སྐྱེ་མཆེད་ཤེས་བྱའི་ན་ཆུང་བ། །རྣམ་མང་ལེགས་བཤད་རྒྱན་གྱིས་མཛེས་
པ་འདི། །སྲེད་ལྡན་མཁས་པའི་སྤྱན་ཟུར་དང་འགྲོགས་ན། །སྔོན་མེད་དགྱེས་པའི་འཛུམ་དཀར་ཅིར་ཡང་
གཡོ། །ཆོས་མངོན་པ་མཛོད་ཀྱི་དགོངས་པ་ལེགས་པར་བཤད་པ་ཤེས་བྱ་རབ་གསལ་ཞེས་བྱ་བ་ལས་གནས་
དང་པོའི་རྣམ་པར་བཤད་པའོ། །
ང་
sa
ཏེ
ཟླ་༢
ཀ
1.!
，
ས
ol/
Novg
སང་སང་ད་ང་པ
༥པvཔས9



50
གནས་གཉིས་པ།
དབང་པོའི་ངོ་བོ་དང་། དབྱེ་བ་བཤད་པ།
༄༅། །ཆོས་མངོན་པ་མཛོད་ཀྱི་དགོངས་པ་ལེགས་པར་བཤད་བ་ཤེས་བྱ་
རབ་གསལ་ཞེས་བྱ་བ་ལས་གནས་གཉིས་བ་
བཞུགས་སོ། །
༈ དེ་ལྟར་གནས་དང་པོ་བསྟན་པ་དེའི་མཇུག་ཏུ། །བཅུ་གཉིས་ནང་གིར་བཤད་དབང་པོ། །ཞེས་མིང་ཙམ་
ཞིག་གསུངས་ན། དེ་དག་ཇི་ལྟ་བུ་ཞེ་ན། བཤད་དུ་ཡོད་དེ། དབང་པོའི་རང་བཞིན་རྒྱས་པར་བཤད་པ་དང་།
ཞར་ལ་འདུས་བྱས་སྤྱིའི་ཆོས་སྐྱེ་ཚུལ་རྒྱས་པར་བཤད་པ་གཉིས་སུ་ཡོད་པའི་ཕྱིར། དང་པོ་ཡོད་དེ། ངོ་བོ།
དབྱེ་བ། སྒྲ་དོན། སྐབས་སུ་བབས་པའི་ངོ་བོ། རྣམ་པའི་རབ་དབྱེ། དབང་པོའི་རྙེད་གཏོང་། དགེ་སྦྱོང་
ཚུལ་གྱི་འབྲས་བུ་དབང་པོ་དུས་ཐོབ། དབང་པོའི་ལྡན་ཚུལ་ཏེ་བརྒྱད་ཡོད་པའི་ཕྱིར། དང་པོ་ཡོད་དེ། ལྷག་
པར་དབང་བྱེད་པ་ཞིག་ལ་འཇོག་པའི་ཕྱིར་རོ། །
གཉིས་པ་ཡོད་དེ། མིག་གི་དབང་པོ་དང་། རྣ་བའི་དབང་པོ་དང་། སྣའི་དབང་པོ་དང༌། ལྕེའི་
དབང་པོ་དང་། ལུས་ཀྱི་དབང་པོ་དང་། ཡིད་ཀྱི་དབང་པོ་དང་། མོའི་དབང་པོ་དང་། ཕོའི་དབང་པོ་དང་།
སྲོག་གི་དབང་པོ་དང་། ཚོར་བ་བདེ་བའི་དབང་པོ་དང་། སྡུག་བསྔལ་གྱི་དབང་པོ་དང༌། ཡིད་བདེའི་
དབང་པོ་དང༌། ཡིད་མི་བདེ་བའི་དབང་པོ་དང་། བཏང་སྙོམས་ཀྱི་དབང་པོ་དང་། དད་པའི་དབང་པོ་དང་
།
བརྩོན་འགྲུས་ཀྱི་དབང་པོ་དང་། དྲན་པའི་དབང་པོ་དང་། ཏིང་ངེ་འཛིན་གྱི་དབང་པོ་དང་། ཤེས་རབ་ཀྱི་
དབང་པོ་དང་། མི་ཤེས་པ་ཀུན་ཤེས་པར་བྱེད་པའི་དབང་པོ་དང་། ཀུན་ཤེས་པའི་དབང་པོ་དང་། ཀུན་
ཤེས་ལྡན་པའི་དབང་པོ་སྟེ་ཉེར་གཉིས་ཡོད་པའི་ཕྱིར།
གསུམ་པ་ཡོད་དེ། དབང་པོའི་སྐད་དོད་ཨིན་ཊ་ཞེས་པ་ལ། རྐྱེན་བྱིན་པས་དབང་ཕྱུག་གམ་དམ་
པ་ཞེས་པར་འགྱུར་ལ། དེ་ཡང་དབང་ལྷག་པའི་དོན་ཡིན་པས་ལྷག་པར་དབང་བྱེད་པ་ཉིད་ཀྱིས་དབང་པོ་
ཞེས་བརྗོད་པའི་ཕྱིར། འོ་ན་མིག་སོགས་ལྷག་པར་དབང་བྱེད་ཚུལ་ཇི་ལྟར་ཡིན་ཞེ་ན། བཤད་དུ་ཡོད་དེ།



51
གནས་གཉིས་པ།
དབང་པོའི་སྒྲ་དོན།
བྱེ་བྲག་སྨྲ་བ་རང་ལུགས་དང་། མདོ་སྡེ་པའི་ལུགས་གཉིས་སུ་ཡོད་པའི་ཕྱིར། དང་པོ་ཡོད་དེ། ལྔ་པོ་རྣམས་
ནི་དོན་བཞི་ལ། །དབང་བྱེད་བཞི་རྣམས་གཉིས་ལ་ལོ། །ལྔ་དང་བརྒྱད་པོ་དེ་རྣམས་ནི། །ཀུན་ནས་ཉོན་
མོངས་རྣམ་བྱང་ལ། ཞེས་འབྱུང་བ་ལས། མིག་སོགས་ལྔ་སོ་སོར་དོན་བཞི་བཞི་ལ་ལྷག་པར་དབང་བྱེད།
ཡིད་སྲོག་ཕོ་མོའི་དབང་པོ་དང་བཞི་ནི་སོ་སོར་དོན་གཉིས་གཉིས་ལ་ལྷག་པར་དབང་བར་བྱེད། ཚོར་བ་
བདེ་བ་སོགས་ལྔ་ཀུན་ནས་ཉོན་མོངས་ལ་ལྷག་པར་དབང་བྱེད། དོད་སོགས་ཐ་མ་བརྒྱད་རྣམ་བྱུང་ལ་
ལྷག་པར་དབང་བྱེད་པའི་ཕྱིར། དང་པོ་གྲུབ་སྟེ། ལུས་མཛེས་པར་བྱེད། བསྲུང་བར་བྱེད། རང་རང་གི་
རྣམ་ཤེས་མཚུངས་ལྡན་རྣམས་སྐྱེད་པར་བྱེད། རང་རང་གི་ཐུན་མོང་མིན་པའི་ཐ་སྙད་བཞི་ལ་ལྷག་པར་
དབང་བྱེད་པའི་ཕྱིར་ཏེ། མིག་ལོང་བ་སོགས་ཀྱི་ལུས་མཛེས་པར་བྱེད་པའི་འགལ་ཟླ་མཛེས་པར་བྱེད་པ་
གྲུབ་པ་དང་། མིག་རྣམས་གཡང་དང་སྟག་སོགས་མཐོང་ཐོས་ལས་དེ་སྤོང་ཞིང་སྣ་ལྕེ་ལུས་གསུམ་གྱིས་དྲི་
རོ་རེག་བྱ་ལ་ལོངས་སྤྱོད་པས་ལུས་རྒྱས་པར་འགྱུར་བ་དང་། མིག་གིས་མིག་གི་རྣམ་པར་ཤེས་པའི་ཐུན་
མོང་མ་ཡིན་པའི་བདག་རྐྱེན་བྱེད་པ་སོགས་ཡིན་པ་དང༌། མཐོང་ངོ་། ཐོས་སོ། བསྣམས་སོ། མྱོང་ངོ་། རེག་
གོ་ཞེས་པའི་ཐ་སྙད་དང་ལྡན་པའི་ཕྱིར། རྩ་རྟགས་གཉིས་པ་གྲུབ་སྟེ། ཡིད་ཀྱིས་ཡང་སྲིད་དུཉིང་མཚམས་
སྦྱོར་བ་དང་། ལུས་ངག་གི་ལས་རང་གི་རྗེས་སུ་འཇུག་པས་དབང་པོའི་ངོ་བོ་དང་མཐུན་པར་དབང་བྱེད།
སྲོག་གིས་རིས་མཐུན་པར་ཉིད་མཚམས་སྦྱོར་བ་དང༌། རིས་མཐུན་གནས་པ་ལ་དབང་བྱེད། ཕོ་མོའི་
དབང་པོ་གཉིས་ཀྱིས་སེམས་ཅན་གྱི་བྱེ་བྲག་དང་ཁྱད་པར་འབྱེད་པ་གཉིས་ལ་དབང་བྱེད་པའི་ཕྱིར། ཡིད་
ཀྱིས་ཉིང་མཚམས་སྦྱོར་བ་དང་། སྲོག་གིས་ཉིང་མཚམས་སྦྱོར་བ་གཉིས་ཀྱི་ཁྱད་པར་ཡོད་དེ། སྔ་མས་སྐྱེ་
སྲིད་བར་སྲིད་གཉིས་ཀར་སྦྱོར། ཕྱི་མས་བར་སྲིད་ཁོ་ནར་སྦྱོར་བའི་ཕྱིར། རྟགས་གསུམ་པ་ཕོ་མོའི་དབང་
པོས་དབང་དེ་ལྟར་བྱེད་པར་ཐལ། མོ་ནི་རང་བཞིན་དང་ང་རོ་དང་གཡོ་བ་ཞན་ཅིང་། ཕོ་ལ་སེམས་པའི་
བསམ་པ་ཅན་ཡིན། ཕོ་ནི་བཞི་པོ་དེ་ལས་བཟློག་པ་ཡིན་པའི་ཕྱིར། ལོ་ཞེས་པ་མདོ་སྡེ་པའི་ལུགས་སྟོན་པ་
སྟེ། རང་གི་དོན་དང་ཐམས་ཅད་ལ། ཞེས་གསུངས་པ་ལྟར་ཡིན་པ་དོན་གསལ་ལས་གསུངས་པའི་ཕྱིར།



52
དབང་པོའི་སྒྲ་དོན།
གནས་གཉིས་པ་
རྟགས་གསུམ་པ་གྲུབ་སྟེ། བདེ་བ་ལས་འདོད་ཆགས། སྡུག་བསྔལ་ལས་ཞེ་སྡང་། བཏང་སྙོམས་ལས་གཏི་
མུག་རྒྱུས་པར་འགྱུར་བའི་ཕྱིར། རྩ་རྟགས་བཞི་པ་གྲུབ་སྟེ། དད་སོགས་ལྔས་ཉོན་མོངས་མངོན་གྱུར་བ་
མགོ་གནོན། ཟག་མེད་ཀྱི་དབང་པོ་གསུམ་གྱིས་ཉོན་མོངས་ཅན་རྩ་བ་ནས་གཅོད་པར་བྱེད་པའི་ཕྱིར། །
གཉིས་པ་མདོ་སྡེ་པའི་ལུགས་བཤད་དུ་ཡོད་དེ། རང་གི་དོན་དང་ཐམས་ཅད་ལ། །དམིགས་པར་
དབང་བྱེད་ཕྱིར་དབང་དྲུག །མོ་ཉིད་ཕོ་ཉིད་ལ་དབང་ཕྱིར། །ལུས་ལས་མོ་དང་ཕོ་དབང་དག །རིས་གནས་
ཀུན་ནས་ཉོན་མོངས་དང་། །རྣམ་པར་བྱང་ལ་དབང་བྱེད་ཕྱིར། །སྲོག་དང་ཚོར་བ་རྣམས་དང་ནི། །དད་
སོགས་དབང་པོ་ལྔར་འདོད་དོ། །མྱ་ངན་འདས་སོགས་གོང་ནས་གོང་། །འཐོབ་པ་ལ་ནི་དབང་བྱེད་ཕྱིར། །
ཀུན་ཤེས་བྱེད་དང་ཀུན་ཤེས་དང་། །དེ་བཞིན་ཀུན་ཤེས་ལྡན་དབང་པོ། ཞེས་གསུངས་པ་ལས་ཐོན་པའི་
ཕྱིར། དེའི་ཚུལ་ནི། མིག་དང་སྲོག་གི་བར་དགུ་ལ་དབང་པོ་ཞེས་བརྗོད་པའི་རྒྱུ་མཚན་ཡོད་དེ། རིམ་པ་
ལྟར། གཟུགས་སྒྲ་དྲི་རོ་རེག་བྱ་ཆོས། མོའི་ངོ་བོ་དང་ཁྱད་པར། ཕོའི་ངོ་བོ་དང་ཁྱད་པར། སྐྱེས་ནས་མ་ཤི་
བའི་བར་དུ་ཕུང་པོའི་རིས་མན་གནས་པ་ལ་དབང་བྱེད་པའི་རྒྱུམཚན་གྱིས་དེ་ལྟར་བརྗོད་པའི་ཕྱིར།
ཀུན་ནས་ཉོན་མོངས་ཕྱོགས་ཀྱིས་བསྡུས་བའི་ཚོར་བ་བདེ་བ། ཡིད་བདེ། སྡུག་བསྔལ། ཡིད་མི་བདེ།
བཏང་སྙོམས་རྣམས་ལ་དབང་པོ་ཞེས་བརྗོད་པའི་རྒྱུམཚན་ཡོད་དེ། ཀུན་ནས་ཉོན་མོངས་ལ་དབང་བྱེད་
པའི་རྒྱུ་མཚན་གྱིས་དེ་ལྟར་བརྗོད་པའི་ཕྱིར། འཇིག་རྟེན་པའི་དགེ་བས་བསྡུས་པའི་དད་པ་བརྩོན་འགྲུས་
དྲན་པ་ཏིང་ངེ་འཛིན་ཤེས་རབ་རྣམས་ལ་དབང་པོ་ཞེས་བརྗོད་པའི་རྒྱུ་མཚན་ཡོད་དེ། འཇིག་རྟེན་པའི་རྣམ་
བྱང་ལ་དབང་བྱེད་པའི་རྒྱུ་མཚན་གྱིས་དེ་ལྟར་བརྗོད་པའི་ཕྱིར། མི་ཤེས་པ་ཀུན་ཤེས་པར་བྱེད་པ་
སོགས་ལ་དབང་པོ་ཞེས་བརྗོད་པའི་རྒྱུ་མཚན་ཡོད་དེ། རིམ་པ་བཞིན། མཐོང་སྤང་སྤོང་བ་དང་། སྒོམ་
སྤང་སྤོང་བ་དང་། མཐོང་ཆོས་ལ་བདེ་བར་གནས་པ་ལ་དབང་བྱེད་པས་དེ་ལྟར་བརྗོད་པའི་ཕྱིར། མིག་
དབང་སོགས་ལྔས་རང་གི་དོན་ལ་དམིགས་པ་དང་། ཡིད་དབང་གིས་ཆོས་ཐམས་ཅད་ལ་དམིགས་པར་
འཆད་པའི་རྒྱུ་མཚན་ཡོད་དེ། དབང་པོ་ལྔས་རང་རང་གི་ཡུལ་གྱི་དོན་སོ་སོ་ལ་དམིགས་པའི་རྣམ་ཤེས་



གནས་གཉིས་པ།
དབང་པོའི་སྒྲ་དོན།
མཚུངས་ལྡན་སྐྱེད། ཕྱི་མས་ཆོས་ཐམས་ཅད་ལ་དམིགས་པའི་རྣམ་ཤེས་མཚུངས་ལྡན་སྐྱེད་པར་བྱེད་པས་
དེ་ལྟར་བརྗོད་པའི་ཕྱིར། མིག་སོགས་ཀྱི་ཡུལ་ལ་དབང་བྱེད་ཚུལ་དེ་ལྟར་དུ་བཤད་ཀྱི། མིག་གིས་
གཟུགས་ལྟ་བུ་མཐོང་བ་དང་ཡུལ་དུ་བྱེད་པར་ནི་ཁས་མི་བླངས་ཏེ། མདོ་སྡེ་པའི་ལུགས་ཀྱི་དབང་བྱེད་ཚུལ་
འཆད་པའི་སྐབས་ཡིན་པའི་ཕྱིར། ཁོ་ན་རེ། དབང་པོ་ལ་ཉེར་གཉིས་སུགྲངས་མ་ངེས་པར་ཐལ། ངག་དང་
ལག་པ་དང་རྐང་པ་དང་འཕོངས་དང་འདོམས་རྣམས་ཀྱིས་རིམ་པ་བཞིན། སྨྲ་བ་དང་། འདེགས་འཇོག་
དང༌། འགྲོ་འོང་དང་། རྟུག་པ་དང་། ཀུན་དགའ་བ་ལ་དབང་བྱེད་པའི་ཕྱིར། ཞེ་ན། སྐྱོན་མེད་དེ། བྱེ་སྨྲ་
རང་ལུགས་ལྟར་ན། སེམས་ཀྱི་རྟེན་དང་དེའི་བྱེ་བྲག །གནས་དང་ཀུན་ནས་ཉོན་མོངས་ཉིད། །ཚོགས་དང་
རྣམ་བྱང་ཇི་སྙེད་པ། །དབང་པོ་དག་ཀྱང་དེ་སྙེད་དོ། །ཞེས་གསུངས་པ་ལས་ན། ཁྱབ་མེད་ཀྱི་ལན་ཐེབས་
པར་འགྱུར། མདོ་སྡེ་པ་ལྟར་ན་ཡང་། ཡང་ན་འཇུག་པའི་རྟེན་དང་ནི། །སྐྱེ་དང་གནས་དང་ཉེར་སྤྱོད་ལས། །
བཅུབཞི་དེ་བཞིན་ལྡོག་པ་ལ། །དབང་པོ་རྣམས་ནི་གཞན་ཡིན་ནོ། །ཞེས་གསུངས་པ་ལས། མ་ཁྱབ་པའི་
ལན་འདེབས་པའི་ཕྱིར། དང་པོ་གྲུབ་སྟེ། དབང་པོར་བྱེད་པའི་རྒྱུ་ཇི་སྙེད་པ་ལས། དབང་པོ་རྣམས་ཀྱང་
དེ་སྙེད་དུཡོད་པའི་ཕྱིར་ཏེ། སེམས་ཅན་རྣམས་ཀྱི་རྫས་ཀྱི་རྟེན་གཞི་བྱེད་པས་མིག་སོགས་དབང་པོ་དྲུག་ཏུ་
ངེས། དེའི་བྱེ་བྲག་མོ་དང་ཕོར་བྱེད་པས་ཕོ་དབང་མོ་དབང་གཉིས་སུ་ངེས། རིས་མཐུན་གནས་པར་བྱེད་
པས་སྲོག་གི་དབང་པོར་ངེས། ཀུན་ནས་ཉོན་མོངས་པར་བྱེད་པས་ཚོར་བའི་དབང་པོ་ལྔར་ངེས། རྣམ་བྱང་
གི་ཚོགས་གསོག་པར་བྱེད་པས་དད་སོགས་དབང་པོ་ལྔར་ངེས། རྣམ་བྱང་ཉིད་ལ་དབང་བྱེད་པས་
ཟག་མེད་ཀྱི་དབང་པོ་གསུམ་དུངེས་པའི་ཕྱིར། རྩ་རྟགས་གཉིས་པ་གྲུབ་སྟེ། འཁོར་བར་འཇུག་པའི་རྟེན་
གྱི་དབང་དུབྱས་ནས་མིག་སོགས་དབང་པོ་དྲུག །འཁོར་བར་གསར་དུ་སྐྱེ་བའི་དབང་དུ་བྱས་ནས་ཕོ་མོའི་
དབང་པོ་གཉིས། འཁོར་བར་གནས་པའི་དབང་དུ་བྱས་ནས་སྲོག་གི་དབང་པོ། བདེ་སྡུག་ལ་ལོངས་སྤྱད་
པའི་དབང་དུ་བྱས་ནས་ཚོར་བའི་དབང་པོ་ལྔ། རྣམ་བྱང་དུ་འཇུག་པའི་རྟེན་གྱི་དབང་དུ་བྱས་ནས་དད་
སོགས་དབང་པོ་ལྔ། རྣམ་བྱང་གསར་དུ་སྐྱེ་བའི་དབང་དུ་བྱས་ནས་མི་ཤེས་པ་ཀུན་ཤེས་པར་བྱེད་པའི་



54
ཚོར་སོགས་དབང་པོ་ལྔ་བཤད་པ།
གནས་གཉིས་པ།
དབང་པོ། རྣམ་བྱང་དུ་གནས་པའི་དབང་དུ་བྱས་ནས་ཀུན་ཤེས་པའི་དབང་པོ། རྣམ་གྲོལ་གྱི་དགའ་བདེ་
ལ་ལོངས་སྤྱོད་པའི་དབང་དུ་བྱས་ནས་ཀུན་ཤེས་ལྡན་པའི་དབང་པོར་བཞག་པའི་ཕྱིར། དབང་པོ་དང་པོ་
དྲུག་གི་དོགས་དཔྱོད་གནས་དང་པོར་བཤད་ཟིན་ལ། ཕོ་མོ་སྲོག་གསུམ་གྱི་དབང་པོ་ལ་དཔྱད་ན། ཁ་ཅིག །
རང་རྒྱུད་ལྡན་གྱི་གང་ཟག་ཕོར་མཚོན་བྱེད་དང༌། མོར་མཚོན་བྱེད་གཉིས་རིམ་པ་བཞིན་དབང་པོ་གཉིས་
སོ་སོའི་འཇོག་བྱེད་དུབྱེད། དེ་ལ་ཁ་ཅིག །མཚན་གཉིས་པའི་གང་ཟག་གི་ཕོ་དབང་དང་མོ་དབང་གིས་མ་
ངེས་པའི་སྐྱོན་འཕེན་པ་ཡོད་ནའང་། དེ་མཚུངས་ཀྱི་དབང་པོ་གཉིས་ཡོད་ན་མ་གཏོགས་ལུས་ཀྱི་དབང་པོ་
གཅིག་གི་ཚོགས་པ་ན་དབང་པོ་དེ་གཉིས་ཀ་བཞག་དཀའ་སྙམ་སྟེ་དཔྱད། གང་ལྟར་ཀྱང་གཉིས་པོ་དེ་
ལུས་ཀྱི་དབང་པོ་ཡིན་པ་གཞིར་བཅས་ཀྱི་སྟེང་དུ། རང་རྒྱུད་ལྡན་གྱི་གང་ཟག་ཕོ་དང་མོར་མཚོན་བྱེད་ཀྱི་
རིགས་སུ་གནས་པ་ཞིག་ངེས་པར་དགོས་ཤིང་། ཁམས་ཀྱང་འདོད་པའི་སས་བསྡུས་ཤ་སྟག་གོ །འོ་ན་
གཟུགས་ཁམས་པའི་ལྷ་ལ་ཕོ་མོའི་དབང་པོ་མེད་པར་ཐལ་ལོ། འདོད་ན། དེ་ལ་ཕོ་མོའི་ཁྱད་པར་རམ་བྱེ་
བྲག་མེད་པར་ཐལ་ལོ། ཞེ་ན་དེ་ལ་ཁ་ཅིག་མ་ཁྱབ་སྟེ། སྐད་ཀྱི་གདངས་ལ་སོགས་པས་འབྱེད་པར་
གསུངས་པའི་ཕྱིར། མདོ་ལས། ཕོ་མོའི་ཁྱད་པར་གྱི་ཆོས་གཞན་དང་ལྡན་པ་ཙམ་མོ། ཞེས་གསུངས་པའི་
ཕྱིར། དེ་ཡང་བསམ་གཏན་གཉིས་པ་མན་ཆད་ཀྱི་ལྷ་ལ་དེ་གཉིས་སུ་ཡོད་ཀྱི། གསུམ་པ་ཡན་ཆད་དུ་ཕོར་
ངེས་པ་ཡིན། ཞེས་ཟེར་ནའང་། གགས་ཁམས་པའི་ལྷ་མོ་ཡོད་པ་ལ་ངེས་པ་མ་ཐོབ་སྟེ་འོག་ཏུའཆད་དོ།
སྲོག་དབང་ནི། སྲོག་ནི་ཚེ་ཡིན་དྲོད་དང་ནི། །རྣམ་ཤེས་རྟེན་གང་ཡིན་པའོ། །ཞེས་གསུངས་པ་ལས། རྣམ་
ཤེས་ཀྱི་རྟེན་བྱེད་པའི་ཚེ་ཞིག་ལ་འཇོག་ཅིང་། དྲོད་ཀྱི་རྟེན་བྱེད་པར་གསུངས་པ་ནི་ཁམས་འོག་མ་གཉིས་
སུཡིན་ནོ། །
བཞི་པ་སྐབས་སུ་བབས་པའི་ངོ་བོ་བཤད་དུ་ཡོད་དེ། ལུས་ཚོར་སིམ་པ་མ་ཡིན་གང་། །སྡུག་
བསྔལ་དབང་པོའོ་སིམ་པ་ནི། །བདེ་བའོ་བསམ་གཏན་གསུམ་པ་ན། །སེམས་ཀྱི་དེ་ནི་བདེ་དབང་པོ།།
གཞན་ན་དེ་ཡིད་བདེ་བ་ཡིན། །སེམས་ཀྱི་སིམ་པ་མ་ཡིན་པ། །ཡིད་མི་བདེ་བའོ་བཏང་སྙོམས་ནི། །བར་



གནས་གཉིས་བ།
ཚོར་སོགས་དབང་པོ་ལྔ་དང༌། དད་སོགས་དབང་པོ་ལྔ་བཤད་པ།
55
མའོ་གཉིས་ཀའི་མི་རྟོག་ཕྱིར། ཞེས་གསུངས་པ་ལས། སྤྱིར་ན་ལུས་ཚོར་ལ་ལུས་ཤེས་འཁོར་གྱི་ཚོར་བ་
ཡིན་པ་མི་དགོས་ཀྱི། རང་གི་ཐུན་མོང་མ་ཡིན་པའི་བདག་རྐྱེན་དབང་པོ་གཟུགས་ཅན་པ་ལས་དངོས་སུ་
སྐྱེས་པའི་རྣམ་ཤེས་ཀྱི་འཁོར་དུ་བྱུང་བའི་ཚོར་བ། ལུས་ཚོར་གྱི་ངོ་བོ་དང༌། དེ་དང་དབང་ཤེས་སུ་གྱུར་
པའི་ཚོར་བ་དང་ཕྱིའི་ཚོར་བ་གསུམ་དོན་གཅིག་པ་དང་། དེ་ལ་དབྱེ་ན་གཉིས་ཡོད་པ་ལས། སིམ་པ་མ་
ཡིན་པར་མྱོང་བའི་ལུས་ཚོར་དེ་ལུས་ཚོར་སྡུག་བསྔལ་གྱི་དབང་པོའི་ངོ་བོ། སིམ་པར་མྱོང་བའི་ལུས་ཚོར་
དེ་ལུས་ཚོར་བདེ་བའི་དབང་པོའི་ངོ་བོ་ཡིན་པའི་ཕྱིར་དང་། སེམས་ཚོར་གྱི་དབང་དུ་བྱས་ན་བསམ་གཏན་
གསུམ་པའི་སས་བསྡུས་ཀྱི་ཚོར་བ་སིམ་པར་མྱོང་བ་དེ་སེམས་བདེ་བའི་དབང་པོའི་ངོ་བོ། བསམ་གཏན་
དང་པོ་གཉིས་ཀྱི་སས་བསྡུས་ཀྱི་སེམས་ཚོར་སིམ་པར་མྱོང་བ་དེ་ཡིད་བདེ་བའི་དབང་པོའི་ངོ་བོ། སིམ་པ་
མ་ཡིན་པ་མྱོང་བའི་སེམས་ཚོར་དེ་ཡིད་མི་བདེ་བའི་དབང་པོའི་ངོ་བོ། སིམ་གདུང་གཉིས་ཀྱི་བར་མ་ཅི་
རིགས་པར་མྱོང་བའི་ཚོར་བ་དེ་ཚོར་བ་བཏང་སྙོམས་ཀྱི་དབང་པོའི་ངོ་བོ་ཡིན། ལུས་ཚོར་བཏང་སྙོམས་
དང་སེམས་ཚོར་བཏང་སྙོམས་གཉིས་ནི་རྣམ་པར་མི་རྟོག་པ་ཁོ་ནར་རང་གིས་སྐྱེ་བས་ཚོར་བ་ལྔའི་གྲངས་
གཅིག་ཏུ་བགྲང་བར་བྱ་བ་ཡིན་པའི་ཕྱིར། ལུས་ཚོར་དང་སེམས་ཚོར་གཉིས་ནི་འགལ་བ་ཡིན་ཏེ། ལུས་
ཚོར་སྔར་བཤད་པ་བཞིན་དང་། སེམས་ཚོར་ཡིད་ཤེས་སུ་གྱུར་པའི་ཚོར་བ་ནང་གི་ཚོར་བ་གསུམ་དོན་
གཅིག་ཏུ་བྱ་དགོས་པའི་ཕྱིར་དང་། དབྱེ་ན། སེམས་ཚོར་བདེ་སྡུག་བཏང་སྙོམས་གསུམ་ཡོད་ཅིང་། དང༌
པོ་དང་ཡིད་བདེ་དོན་གཅིག །གཉིས་པ་དང་ཡིད་མི་བདེ་དོན་གཅིག་པའང་ཡིན་པའི་ཕྱིར། འོ་ན། དད་
སོགས་དབང་པོ་ལྔའི་འཇོག་མཚམས་ཇི་ལྟར་ཡིན་ཞེ་ན། བཤད་དུ་ཡོད་དེ། རྣམ་བྱང་གི་དབང་པོ་གཞིར་
བཅས་ལ། དཀོན་མཆོག་གསུམ་དང་ལས་འབྲོས་སོགས་ལ་དད་པའམ་འདོད་པའི་ཡིད་ཆེས་པ་ཅི་རིགས་
ཀྱི་རྣམ་པས་འཇུག་པའི་རིགས་སུགནས་པ་དད་པའི་དབང་པོའི་ངོ་བོ། དེ་གཞིར་བཅས་ལ། དགེ་བ་ལ་སྤྲོ་
བའི་རིགས་སུ་གནས་པ་བརྩོན་འགྲུས་ཀྱི་དབང་པོའི་ངོ་བོ། དེ་གཞིར་བཅས་ལ། དགེ་བའི་དམིགས་རྣམ་
མི་བརྗེད་པར་འཛིན་པའི་རིགས་སུ་གནས་པ། དྲན་པའི་དབང་པོའི་ངོ་བོ། དེ་གཞིར་བཅས་ལ། དགེ་བའི་



དད་སོགས་ལྔ་དང་། དྲི་མེད་དབང་པོ་གསུམ་བཤད་པ།
གནས་གཉིས་པ།
དམིགས་པ་ལ་རྩེ་གཅིག་ཏུ་གནས་པའི་རིགས་སུ་གནས་པ། ཏིང་ངེ་འཛིན་གྱི་དབང་པོའི་ངོ་བོ། དེ་གཞིར་
བཅས་ལ། ཆོས་རབ་ཏུ་རྣམ་པར་འབྱེད་པའི་རིགས་སུ་གནས་པ། ཤེས་རབ་ཀྱི་དབང་པོའི་ངོ་བོ་ཡིན་པའི་
ཕྱིར། འཆད་པ་པོ་ཁ་ཅིག །དད་པའི་དབང་པོ་ཡིན་ན་ལམ་ཡིན་པས་ཁྱབ་ཅེས་ཟེར། ཡང་ཁ་ཅིག །དད་
པ་འཁོར་དུ་ལྡན་པའི་གཙོ་བོ་སེམས་དེ་དད་པའི་དབང་པོ་ཡིན་ཞེས་ཟེར། དང་པོ་མི་འཐད་དེ། ལམ་མ་
ཞུགས་ན་དད་པའི་དབང་པོ་ཡོད་པའི་ཕྱིར། དེ་ལྟ་བུའི་དབང་པོ་དེ་བྱང་ཕྱོགས་སོ་བདུན་གྱི་ནང་ཚན་དུ་
གྱུར་པའི་དབང་པོ་ནི་མ་ཡིན་ཏེ། དེ་རྣམས་གང་རུང་ཡིན་ན་ལམ་ཞུགས་ཀྱི་ཡོན་ཏན་ཡིན་པས་ཁྱབ་པའི་
ཕྱིར། ཕྱི་མ་མི་འཐད་དེ། དད་པའི་དབང་པོ་ཡིན་ན་དད་པ་ཡིན་དགོས་པའི་ཕྱིར་དང་། བརྩོན་འགྲུས་
འཁོར་དུ་ལྡན་པའི་གཙོ་བོ་སེམས་དེ་བརྩོན་འགྲུས་ཀྱི་དབང་པོ་མ་ཡིན་པའི་ཕྱིར། དང་པོ་གྲུབ་སྟེ། ཤེས་
རབ་དང་བརྩོན་འགྲུས་ཀྱི་དབང་པོ་ལ་དེ་དང་དེས་ཁྱབ་པའི་ཕྱིར། གཉིས་པ་དེར་ཐལ། དེ་ལྟར་ན་དད་པ་
དང་བརྩོན་འགྲུས་གཉིས་ཆར་འཁོར་དུ་ལྡན་པའི་གཙོ་བོ་སེམས་དེ་དད་པའི་དབང་པོ་དང་བརྩོན་འགྲུས་
ཀྱི་དབང་པོ་གཉིས་ཀར་ཐལ་བ་བཟློག་ཏུམེད་པའི་ཕྱིར། བརྩོན་འགྲུས་དང་དྲན་པ་ལ་དེ་དང་དེའི་དབང་
པོ་ཡིན་པས་ཁྱབ་ཀྱང་། ཏིང་ངེ་འཛིན་དང་ཤེས་རབ་ལ་དེ་དང་དེའི་དབང་པོས་མ་ཁྱབ་སྟེ། སྙོམས་འཇུག་
ཉོན་མོངས་ཅན་དུ་གྱུར་པའི་ཏིང་ངེ་འཛིན་ཡོད་པ་གང་ཞིག །འཇིག་ལྟ་ཡོད་པའི་ཕྱིར། འོ་ན། ཟག་མེད་
ཀྱི་དབང་པོ་གསུམ་ཇི་ལྟ་བུཡིན་ཞེ་ན། བཤད་དུ་ཡོད་དེ། མཐོང་སྒོམ་མི་སློབ་ལམ་ལ་དགུ །གསུམ་ཡིན།
ཞེས་གསུངས་པ་ལས། མཐོང་ལམ་དུ་གྱུར་པའི་དད་སོགས་ལྔ་། ཡིད་དང་བདེ་བ། ཡིད་བདེ་བཏང་
སྙོསམ་ཀྱི་དབང་པོ་དང༌། དགུ་ནི་མི་ཤེས་པ་ཀུན་ཤེས་པར་བྱེད་པའི་དབང་པོ། སྒོམ་ལམ་དུ་གྱུར་པའི་དད་
སོགས་དགུ་ཀུན་ཤེས་པའི་དབང་པོ། མི་སློབ་ལམ་དུ་གྱུར་པའི་དད་སོགས་དགུ་ཀུན་ཤེས་ལྡན་པའི་དབང་
པོར་འཇོག་པའི་ཕྱིར་ཏེ། རང་འགྲེལ་ལས། མཐོང་སྒོམ་མི་སློབ་ལམ་ལ་དགུ །གསུམ་ཡིན་ཡིད་དང་བདེ་
བ་དང། ཡིད་བདེ་བ་དང་བཏང་སྙོམས་རྣམས་དང་། དད་པ་ལ་སོགས་པ་ལྔ་དང་། དབང་པོ་དགུ་པོ་དེ་
དག་ནི་ལམ་གསུམ་དག་ཏུདབང་པོ་གསུམ་ཞེས་གསུངས་ཏེ། ཞེས་གསུངས་པའི་ཕྱིར། འདི་གསུམ་གྱི་ངོ་



གནས་གཉིས་པ།
རྣམ་པའིརབ་དབྱེ་བཤད་པ།
བོ་ཡོད་དེ། ཟག་མེད་ཀྱི་དབང་པོ་གཞིར་བཅས་ལ་མཐོང་སྤང་སྤོང་བ་ལ་ལྷག་པར་དབང་བྱེད་པའི་
རིགས་སུ་གནས་པ་དང་པོའི་ངོ་བོ། དེ་གཞིར་བཅས་ལ་སྒོམ་སྤང་སྤོང་བ་ལ་ལྷག་པར་དབང་བྱེད་པའི་
རིགས་སུ་གནས་པ་གཉིས་པའི་ངོ་བོ། དེ་གཞིར་བཅས་ལ་ལྷག་མེད་མྱང་འདས་ཐོབ་པ་ལ་ལྷག་པར་
དབང་བྱེད་པའི་རིགས་སུ་གནས་པ་གསུམ་པའི་ངོ་བོ་ཡིན་པའི་ཕྱིར། ས་མཚམས་རྟོགས་སླ་ཞིང་། གསུམ་
པོ་ནང་ཕན་ཚུན་འགལ་བའང་དེས་གྲུབ་བོ། །མངོན་པ་གོང་མར་སྦྱོར་ལམ་དང་མཐོང་ལམ་སྐད་ཅིག་དང་
པོ་བཅོ་ལྔས་བསྡུས་པའི་དད་སོགས་དགུ་མི་ཤེས་པ་ཀུན་ཤེས་པར་བྱེད་པའི་དབང་པོར་བཤད་ཀྱང་
ལུགས་གཞན་ཡིན་པའི་ཕྱིར། སོ་སྐྱེའི་མངོན་རྟོགས་དང་། ཟག་མེད་ཀྱི་དབང་པོ་འགལ་དགོས་པའི་ཕྱིར།
ལྔ་པ་རྣམ་པའི་རབ་དབྱེ་བཤད་དུ་ཡོད་དེ། ཟག་བཅས་ཟག་མེད་ཀྱི་དབྱེ་བ། རྣམ་སྨིན་ཡིན་མིན་
གྱི་དབྱེ་བ། རྣམ་སྨིན་དང་བཅས་མ་བཅས་ཀྱི་དབྱེ་བ། དགེ་སོགས་གསུམ་གྱི་དབྱེ་བ། ཁམས་སུ་
གཏོགས་མ་གཏོགས་གྱི་དབྱེ་བ། སྤང་བྱ་ཡིན་མིན་གྱི་དབྱེ་བ་དང་དྲུག་ཡོད་པའི་ཕྱིར། དང་པོ་ཡོད་དེ།
གསུམ་ནི་དྲི་མ་མེད། །གཟུགས་ཅན་སྲོག་དང་སྡུག་བསྔལ་དག །ཟག་དང་བཅས་པ་དགུ་རྣམ་གཉིས།
ཞེས་འབྱུང་བ་ལས། དབང་པོ་ཐ་མ་གསུམ་ནི་ཟག་མེད་ཁོ་ན་དང་། གཟུགས་ཅན་གྱི་དབང་པོ་བདུན་དང་།
སྲོག་དང་སྡུག་བསྔལ་དང་ཡིད་མི་བདེ་བའི་དབང་པོ་དང་བཅུ་ནི་ཟག་བཅས་དང་། སྔར་བཤད་པའི་དད་
སོགས་དགུ་ལ་ཟག་པ་དང་བཅས་མ་བཅས་གཉིས་ཆར་ཡོད་པའི་ཕྱིར། གཉིས་བ་ཡོད་དེ། སྲོག་ནི་རྣམ་
སྨིན་བཅུ་གཉིས་གཉིས། །ཐ་མ་བརྒྱད་དང་ཡིད་མི་བདེ། །མ་གཏོགས་པ་སྟེ། ཞེས་འབྱུང་བ་ལས། སྲོག་
གི་དབང་པོ་ནི་རྣམ་སྨིན་ཁོ་ན་ཡིན། སྲོག་དང་ཐ་མ་བརྒྱད་དང་། ཡིད་མི་བདེ་བའི་དབང་པོ་མ་གཏོགས་
བཅུ་གཉིས་ལ་ནི་རྣམ་སྨིན་ཡིན་མིན་གཉིས་ཀ་ཡོད་པའི་ཕྱིར། དབང་པོ་ཐ་མ་བརྒྱད་དང་ཡིད་མི་བདེ་
ཉིད་དེར་མ་གཏོགས་ཏེ། རྣམ་སྨིན་ཡིན་ན་ལུང་མ་བསྟན་ཡིན་དགོས་པ་གང་ཞིག །ཐ་མ་བརྒྱད་དགེ་བ་
དང༌། ཡིད་མི་བདེ་དགེ་བའམ་མི་དགེ་བར་ངེས་པའི་ཕྱིར། སྲོག་རྣམ་སྨིན་ཁོ་ན་ཡིན་པར་གྲུབ་སྟེ། བདེ་
འགྲོའི་སྲོག་དགེ་བའི་རྣམ་སྨིན་དང་། ངན་འགྲོའི་སྲོག་མི་དགེ་བའི་རྣམ་སྨིན་ཡིན་པའི་ཕྱིར། འོ་ན་དགྲ་



58
རྣམ་པའི་རབ་དབྱེ་བཤད་པ།
གནས་གཉིས་པ།
བཅོམ་པའི་ཚེ་འམ་སྲོག་ཀྱང་རྣམ་སྨིན་ཡིན་ནམ་ཞེ་ན། དེ་ཡང་བྱེ་བྲག་སྨྲ་བའི་ལུགས་འཛིན་པའི་བཙུན་
པ་ཆོས་སྐྱོབ། དབྱངས་སྒྲོག །དབྱིག་བཤེས། སངས་རྒྱས་ལྷ་དང་བཞི་ཡོད་པས་དབྱངས་སྒྲོག་ནི་དེ་རྣམ་
སྨིན་མ་ཡིན་ཏེ། དགྲ་བཅོམ་པ་སྐུ་ཚེ་རིང་དུའཇོག་པ་དེ་དེ་མ་ཡིན་པའི་ཕྱིར་ཏེ། དེ་ཉིད་ཏིང་འཛིན་ཁོ་ནའི་མཐུ་
ཡིན་གྱི་སྔོན་གྱི་ལས་ཀྱི་མཐུམ་ཡིན་པའི་ཕྱིར། སྲོག་ནི་རྣམ་སྨིན་ཞེས་གསུངས་པ་དང་མི་འགལ་ཏེ། ཕལ་
ཆེ་བ་ལ་དགོངས་པས་སོ་ཞེས་ཟེར། བཙུན་པ་གཞན་གསུམ་ནི་རྣམ་སྨིན་དུ་སྨྲ་སྟེ་སྔར་བཤད་པ་དང་མཐུན་
ནོ། །གསུམ་པ་ཡོད་དེ། གཅིག་ནི། རྣམ་པར་སྨིན་བཅས་བཅུ་རྣམ་གཉིས། ཡིད་དང་ཚོར་གཞན་དད་ལ་
སོགས། ཞེས་འབྱུང་བ་ལས། ཡིད་མི་བདེ་བ་ཞེས་གསུངས་པ་གཅིག་ནི་རྣམ་སྨིན་དང་བཅས་པ་དང་།
ལུང་མ་བསྟན་དང་། ཟག་མེད་ནི་རྣམ་སྨིན་དང་བཅས་པ་མ་ཡིན་པ་དང་། ཡིད་དང་ཚོར་བ་གཞན་བཞི་
དང༌། དད་སོགས་ལྔ་སྟེ་བཅུནི་རྣམ་སྨིན་དང་བཅས་མ་བཅས་གཉིས་ཀ་དང་ལྡན་པའི་ཕྱིར། དང་པོ་དེར་
ཐལ། དེ་མི་དགེ་བའམ་དགེ་བ་ཟག་བཅས་སུ་ངེས་པའི་ཕྱིར། གཉིས་པ་དེར་ཐལ། རྣམས་སྨིན་གྱི་རྒྱུ་ཡིན་
ན་མི་དགེ་བ་དང་དགེ་བ་ཟག་བཅས་གང་རུང་ཡིན་དགོས་པའི་ཕྱིར། གསུམ་པ་དེར་ཐལ། དང་པོ་ལྔའི་
དགེ་བ་ཟག་བཅས་དང༌། མི་དགེ་བའི་ཆ་རྣམ་སྨིན་འབྲས་བུར་བཅས་པ་དང་ཟག་མེད་དང་ལུང་མ་བསྟན་
གྱི་ཆ་དེའི་འབྲས་བུར་མ་བཅས། ཕྱི་མ་ལྔའི་ཟག་བཅས་རྣམས་རྣམ་སྨིན་འབྲས་བུར་བཅས་པའི་ཕྱིར།
བཞི་བ་ཡོད་དེ། དགེ་བ་བརྒྱད་ཡིད་མི་བདེ་བ་། །རྣམ་གཉིས་ཡིད་དང་ཚོར་གཞན་ནི། །རྣམགསུམ་གཞན་
ནི་རྣམ་པ་གཅིག་ཅེས་འབྱུང་བ་ལས། དད་སོགས་ཕྱིར་མ་བརྒྱད་ནི་དགེ་བ་ཁོ་ན་དང༌། ཚོར་བ་ཡིད་མི་
བདེ་བ་ལ་དགེ་མི་དགེ་གཉིས་ཆར་ཡོད་པ་དང་། ཡིད་དང་ཚོར་བ་གཞན་བཞི་ལ་ཆོས་གསུམ་ཆར་ཡོད་པ་
དང༌། གཞན་བརྒྱད་ནི་ལུང་མ་བསྟན་གཅིག་པུར་ངེས་པའི་ཕྱིར། ལྔ་པ་ཡོད་དེ། དྲི་མེད་མ་གཏོགས་
འདོད་པར་གཏོགས། །ཕོ་མོའི་དབང་དང་སྡུག་བསྔལ་དག །མ་གཏོགས་གཟུགས་གཏོགས་གཟུགས་ཅན་
དང༌། བདེ་བའང་མ་གཏོགས་གཟུགས་མེད་གཏོགས། ཞེས་འབྱུང་བ་ལས། དྲི་མེད་གསུམ་མ་གཏོགས་
བཅུ་དགུ་འདོད་པར་གཏོགས་པ་དང༌། ཕོ་མོའི་དབང་པོ་དང༌། སྡུག་བསྔལ་གྱི་དང་། ཡིད་མི་བདེ་མ་



གནས་གཉིས་པ།
རྣམ་པའི་རབ་དབྱེ་བཤད་པ།
གཏོགས་བཅོ་ལྔ་ནི་གཟུགས་ཁམས་སུ་གཏོགས་པ་དང་། གཟུགས་ཅན་བདུན། ཚོར་བ་བདེ་བ། ཡིད་བདེ།
ཡིད་མི་བདེ། སྡུག་བསྔལ་གྱི་དབང་པོ་མ་གཏོགས་པའི་ཡིད། སྲོག །བཏང་སྙོམས། དད་སོགས་ལྔ་རྣམས་ནི་
གཟུགས་མེད་དུགཏོགས་པ་ཡོད་པའི་ཕྱིར། གཟུགས་ཁམས་ན་ཕོ་མོའི་དབང་པོ་མེད་པ་དེས་གྲུབ་སྟེ།
འཁྲིག་པའི་འདོད་ཆགས་དང་བྲལ་བའི་ཕྱིར། ཁོ་ན་རེ་འོ་ན། ལྷ་དེ་རྣམས་ཕོར་འཇོག་བྱེད་གང་ཡང་མེད་
པར་ཐལ། དེའི་དབང་པོ་མེད་པའི་ཕྱིར། ཞེས་པ་སྟེ། རང་འགྲེལ་ལས། ད་ནི་ཇི་ལྟར་ན་དེ་དག་ཕོ་ཞེས་བྱ་
བ་གང་ལས་བྱུང་ཞེས་དང་། གང་སྤེལ་ལས། དྲི་བ་ནི་ཕོའི་དབང་པོ་མེད་ན་དེ་ནི་ཇི་ལྟར་ན་དེ་དག་ཕོ་ཞེས་
བྱ་བའོ། ཚུལ་བཞིན་མིན་པར་དྲིས་པའི་ཕྱིར་འདྲི་བ་ནི་གང་ལས་འབྱུང་ཞེས་བྱ་བ་སྟེ། ཞེས་གསུངས་སོ།
ཐལ་འགྱུར་དེ་ལ་མ་ཁྱབ་སྟེ། ནུམ་ལ་སོགས་པ་དབྱིབས་དང་སྐད་ཀྱི་ང་རོས་ཕོར་འཇོག་པའི་ཕྱིར་ཏེ། རང་
འགྲེལ་ལས། མོ་ཚངས་པ་ཉིད་བྱེད་པར་འགྱུར་བ་གང་ཡིན་པ་དེ་ནི་གནས་མིན་ཞིང་སྐབས་མེད་དེ་གནས་
མེད་དོ། །ཕོ་གང་ཡིན་པ་དེ་ནི་གནས་ཡོད་དོ། །ཞེས་གསུངས་སོ། །ཕོའི་ངོ་བོ་གཞན་དག་འདོད་པའི་ཁམས་
ན་ཕོ་རྣམས་ལ་ཡོད་པ་གང་ཡིན་པ་དེ་ཡོད་དོ། །ཞེས་འབྱུང་བའི་ཕྱིར་རོ། །མོ་ཚངས་པ་ཞེས་སོགས་ནི་མདོ་
དྲངས་པ་ཡིན་ཏེ། དོན་གསལ་ལས་མདོ་ལས་སོ་སྙམ་དུ་བསམ་པའོ། །ཞེས་གསུངས་པའི་ཕྱིར་འདི་ཙམ་
མ་གཏོགས་འབྲུ་སྣོན་མ་མཛད་ཅིང་། གང་སྤེལ་དུའང་མི་གསལ་མོད། གཟུགས་ཁམས་པའི་ལྷ་ཕོ་མ་
གཏོགས་མོ་ལ་དོགས་དཔྱོད་མ་བྱུང་བ་ལ་དཔགས་ན་ཐམས་ཅད་ཕོར་ཁས་ལེན་དགོས་པ་འདྲ་ཞིང་དེ་ལྟ་
ན་སྐབས་མེད་ཅེས་སོགས་ལའང་གོ་བ་རྙེད་པར་འགྱུར་རམ་སྙམ་སྟེ་དཔྱད་དོ། །དྲུག་བ་ཡོད་དེ། ཡིད་དང་
ཚོར་བ་གསུམ་རྣམ་གསུམ། །གཉིས་ཀྱིས་སྤང་བྱ་ཡིད་མི་བདེ། །དགུ་ནི་སྒོམ་པས་ལྔ་པོ་ནི། །སྤང་བར་བྱ་
མིན་ཡང་གསུམ་མིན། ཞེས་འབྱུང་བ་ལས། ཡིད་དང༌། བདེ་བ། ཡིད་བདེ། བཏང་སྙོམས་ཀྱི་ཚོར་བ་ལ་སྤང་
བྱ་གཉིས་དང་ཟག་མེད་གསུམ་ཆར་ཡོད་པ་དང་། ཡིད་མི་བདེ་ལ་མཐོང་སྤང་སྒོམ་སྤང་གཉིས་ཆར་ཡོད།
གཟུགས་ཅན་བདུན་དང་། སྲོག་དང་། སྡུག་བསྔལ་གྱི་དབང་པོ་དང་དགུ་ནི་སྒོམ་སྤང་དང༌། དད་སོགས་
ལྔ་ཟག་མེད་ནི་སྤང་བྱ་མིན། དྲི་མེད་གསུམ་ཡང་སྤང་བྱ་མ་ཡིན་པའི་ཕྱིར།



གནས་གཉིས་པ།
དབང་པོའི་མེད་གཏོང་བཤད་པ།
དྲུག་པ་དབང་པོའི་རྙེད་གཏོང་བཤད་དུ་ཡོད་དེ། འདོད་པར་དང་པོ་རྣམ་སྨིན་གཉིས། །རྙེད་དེ་
རྫུས་ཏེ་སྐྱེ་བས་མིན། དེ་ཡི་དྲུག་གམ་བདུན་ནམ་བརྒྱད། །གཟུགས་ན་དྲུག་གོ་གོང་མར་གཅིག །གཟུགས་
མེད་དག་ཏུ་འཆི་བ་ནི། །སྲོག་དང་ཡིད་དང་བཏང་སྙོམས་ཉིད། །འགགས་པར་འགྱུར་རོ་གཟུགས་ན་
བརྒྱད། །འདོད་པར་བཅུ་འམ་དགུ་འམ་བརྒྱད། །རིམ་གྱིས་འཆི་བ་དག་ལ་བཞི། །དགེ་ལ་ཐམས་ཅད་
དག་ཏུལྔ་། ཞེས་འབྱུང་བ་ལས། འདོད་པར་དང་པོར་ལུས་དང་སྲོག་གི་དབང་པོ་གཉིས་རྙེད་ལ། དེ་ཡང་
རྫུས་སྐྱེས་གཅིག་དུས་མིན་གྱི་སྐྱེ་གནས་གཞན་གསུམ་དུ་སྐྱེས་པས་ཀྱང་རྙེད་པ་དང་། རྫུས་སྐྱེས་ཀྱིས་ཀྱང་
དབང་པོ་དྲུག་གམ་བདུན་ནམ་བརྒྱད་རྙེད། གཟུགས་ཁམས་སུ་དང་པོར་དབང་པོ་དྲུག་དང་གཟུགས་མེད་
དུ་གཅིག་ཁོ་ན་རྙེད་ཅིང་། གཟུགས་མེད་ཁམས་སུ་འཆི་བ་ནི་སྲོག་དང་ཡིད། བཏང་སྙོམས་གསུམ་
འགགས་པར་འགྱུར་བ་དང་། གཟུགས་ཁམས་སུ་དེའི་སྟེང་དུ་མིག་སོགས་དབང་པོ་ལྔ་བསྣན་པས་བརྒྱུད་
དང༌། འདོད་པར་མཚན་གཉིས་པ་ཞིག་ཡིན་ན་གོང་གི་བརྒྱད། ཕོ་མོའི་དབང་པོ་སྟེ་བཅུ། མཚན་གཅིག་པ་
ཡིན་ན་དགུ །མཚན་མེད་ན་བརྒྱད་འགགས་ཤིང་། ཁྱད་པར་རིམ་གྱིས་འཆི་ན་ལུས་དང་སྲོག་དང་ཡིད་
དང་བཏང་སྙོམས་ཀྱི་དབང་པོ་དང་བཞི་འགགས །དགེ་བའི་སེམས་ལ་གནས་ཏེ། གཟུགས་མེད་དུ་འཆི་
བ་སོགས་ཐམས་ཅད་དུ་སྔར་ཡོད་ཀྱི་སྟེང་དུ་དད་སོགས་ལྔ་བསྣན་ཏེ་འགགས་པར་འགྱུར་བའི་ཕྱིར།
རྫུས་སྐྱེས་ཀྱིས་དབང་པོ་ག་སོགས་རྙེད་པའི་ཕྱིར། རྟགས་གྲུབ་སྟེ། མཚན་མེད་ན་མིག་ནས་སྲོག་གི་བར་
དྲུག །མཚན་གཅིག་པ་ཡིན་ན་བདུན། མཚན་གཉིས་པ་ཡིན་ན་བརྒྱད་རྙེད་པ་དང་། གཟུགས་ཁམས་སུ་
སྔར་བཤད་པའི་མིག་སོགས་དྲུག་དང་། གཟུགས་མེད་དུ་སྲོག་དབང་གཅིག་པུ་རྙེད་པའི་ཕྱིར། །
བདུན་པ་དགེ་སྦྱོང་ཚུལ་གྱི་འབྲས་བུ་དབང་པོ་དུས་ཐོབ་བཤད་དུ་ཡོད་དེ། འབྲས་བུ་ཐ་མ་གཉིས་
དགུས་ཐོབ། །གཉིས་ནི་བདུན་དང་བརྒྱད་དང་དགུས། ཞེས་འབྱུང་བ་ལས་འབྲས་བུ་བཞིའི་ཐ་མ་རྒྱུན་
ཞུགས་དང་། ཡར་མཐའ་དགྲ་བཅོམ་པའི་འབྲས་བུ་གཉིས་ནི་ཟག་མེད་ཀྱི་དབང་པོ་དགུ་དགུས་ཐོབ་པའི་
ཕྱིར། དང་པོ་ནི་ཉན་ཐོས་མཐོང་ལམ་རྗེས་བཟོད་ཀྱི་ཚོགས་པ་ན་ཡོད་པའི་དད་སོགས་ལྔ་ཡིད་བཏང་



གནས་གཉིས་པ།
དགེ་སྦྱོང་ཚུལ་གྱི་འབྲས་བུ་དབང་པོ་དུས་ཐོབ་བཤད་པ།
སྙོམས་ཟག་མེད་ཀྱི་དབང་པོ་དང་པོ་གཉིས་ཏེ་དགུས་ཐོབ། ཕྱི་མ་ཉན་ཐོས་ཀྱི་སྒོམ་ལམ་རྡོ་རྗེ་ལྟ་བུའི་ཏིང་
ངེ་འཛིན་གྱི་ཚོགས་པ་ན་ཡོད་པའི་དད་སོགས་ལྔ་ཡིད་བདེ་བ་བཏང་སྙོམས་གསུམ་གང་རུང་དང་། ཟག་
མེད་ཀྱི་དབང་པོ་ཕྱི་མ་གཉིས་ཏེ་དགུས་ཐོབ་པའི་ཕྱིར། ཁོ་ན་རེ། དབང་པོ་གཉིས་ཐོབ་པའི་ཚེ་འབྲས་བུ་ཕྱི་
མ་གཉིས་སོ་སོར་ཐོབ་ཟིན་པས། དེ་གཉིས་རིམ་པ་བཞིན་དབང་པོ་ཕྱི་མ་གཉིས་ལས་ཐོབ་པ་མི་འཐད་དོ་
ཞེ་ན། སྐྱོན་མེད་དེ། དབང་པོ་ཕྱི་མ་གཉིས་ཀྱིས་རིམ་པ་བཞིན་སྒོམ་སྤང་ཉོན་སྒྲིབ་སྤངས་པའི་བྲལ་ཐོབ་
འདྲེན་པ་དང་། བྲལ་ཐོབ་ཀྱི་རྟེན་བྱེད་པའི་ཆ་ནས་དེ་ལྟར་བཤད་པའི་ཕྱིར། རིམ་གྱིས་པའི་འབྲས་བུ་བར་
པ་གཉིས་པོ་དེ་དབང་པོ་བདུན་ནམ་བརྒྱད་གང་རུང་གིས་ཐོབ་སྟེ། སྔོན་ཞི་གནས་ཤས་ཆེར་སྤྱོད་པ་ཡིན་ན།
ཞི་རགས་ཀྱི་རྣམ་པ་ཅན་གྱི་སྒོམ་ལམ་རྗེས་ཐོབ་ཡེ་ཤེས་ཀྱི་ངོ་བོར་གྱུར་པའི་དད་སོགས་ལྔ་ཡིད་བཏང་
སྙོམས་ཏེ་བདུན་གྱིས་ཐོབ། སྔོན་ལྷག་མཐོང་ཤས་ཆེར་སྤྱོད་པ་ཡིན་ན། བདེན་པའི་རྣམ་པ་ཅན་གྱི་སྒོམ་
ལམ་མཉམ་བཞག་ཡེ་ཤེས་ཀྱི་ངོ་བོར་གྱུར་པའི་དད་པ་ལ་སོགས་པ་བདུན་དང་ཀུན་ཤེས་ཀྱི་དབང་པོ་དང་
བརྒྱད་ཀྱིས་ཐོབ་པའི་ཕྱིར། ཐོད་རྒལ་བའི་འབྲས་བུ་བར་པ་གཉིས་ནི་སོ་སོར་ཟག་མེད་ཀྱི་དབང་པོ་དགུ་
དགུས་ཐོབ་སྟེ། རྒྱུན་ཞུགས་ལ་བཤད་པ་ལྟར་གྱི་དགུ་དགུས་ཐོབ་པའི་ཕྱིར། སེམས་རྟེན་གང་ལ་བརྟེན་ནས་
འཐོབ་ཀྱང་བཤད་དུ་ཡོད་དེ། ཐོད་རྒལ་བའི་ཕྱིར་མི་འོང་གི་འབྲས་བུ་དང་། དགྲ་བཅོམ་པའི་འབྲས་བུ་
གཉིས་བསམ་གཏན་དང་པོ་གཉིས་ཀྱི་དངོས་གཞི་ལ་བརྟེན་ན་ཡིད་བདེ་བའི་དབང་པོ། བསམ་གཏན་
གསུམ་པའི་དངོས་གཞི་ལ་བརྟེན་ན་བདེ་བའི་དབང་པོ། ཐོད་རྒལ་བའི་ཕྱིར་མི་འོང་གི་འབྲས་བུ་བསམ་
གཏན་བཞི་པ་ཡན་ཆད་ཀྱི་དངོས་གཞི་ལ་བརྟེན་ན་ཚོར་བ་བཏང་སྙོམས་ལས་ཀྱང་འཐོབ་ཅེས་སྦྱོར་བར་
བྱ་བའི་ཕྱིར། དགྲ་བཅོམ་པའི་འབྲས་བུ་ཟག་མེད་མི་ལྕོགས་མེད་སོགས་ཟག་མེད་ཀྱི་ས་གཞན་ལ་བརྟེན་
ན་ཚོར་བ་བཏང་སྙོམས་དང་གསུམ་པོ་གང་རུང་ལས་འཐོབ་ཅེས་སྦྱར་འོས་པའི་ཕྱིར། འོན་སྡེ་བདུན་གྱི་ནང་
ཚན་ཡེ་ཤེས་ལ་འཇུག་པ་ལས། དགྲ་བཅོམ་པའི་འབྲས་བུ་དབང་པོ་དུ་ཞིག་གིས་འཐོབ་ཅེ་ན་སྨྲས་པ།
དབང་པོ་བཅུ་གཅིག་གིས་འཐོབ་བོ་ཞེས་གསུངས་པ་དང་འགལ་ལོ་ཞེ་ན་མི་འགལ་ཏེ། བཅུ་གཅིག་དག་



དབང་པོའི་ལྡན་ཚུལ་བཤད་པ།
གནས་གཉིས་པ།
གིས་དགྲ་བཅོམ་ཉིད། །འགའ་ཞིག་སྲིད་ཕྱིར་བཤད་པ་ཡིན། ཞེས་འབྱུང་བ་ལས། འདིར་འཐོབ་ཐེངས་
གཅིག་གི་དབང་དུ་བྱས་ལ། གསུང་རབ་ལས་དེ་ལྟར་གསུངས་པ་ནི་དགྲ་བཅོམ་དབང་རྟུལ་འགའ་ཞིག་
ཉམས་པ་སོར་ཆུད་པའི་ཚེ། དབང་པོ་བཅུ་གཅིག་གིས་འཐོབ་སྲིད་པ་ལ་དགོངས་པའི་ཕྱིར། དེས་འཐོབ་
སྲིད་པའང་ཡིན་ཏེ། དགྲ་བཅོམ་འགའ་ཞིག་དང་པོ་ཉེར་བསྡོགས་ཀྱི་བཏང་སྙོམས་ལ་བརྟེན་ནས་དགྲ་
བཅོམ་པའི་འབྲས་བུ་ཐོབ་པ་ལས་ཉམས་ནས། བསམ་གཏན་དང་པོ་གཉིས་གང་རུང་གི་དངོས་གཞི་ལ་
བརྟེན་ཏེ། དགྲ་བཅོམ་པའི་འབྲས་བུ་གཉིས་པ་ཐོབ་པ་ན། དེ་གཉིས་གང་རུང་གིས་ཡིད་བདེ་བསྟན་ནས་
དབང་པོ་བཅུདང་། ཡང་ཉམས་ཏེ་བསམ་གཏན་གསུམ་པའི་དངོས་གཞི་ལ་བརྟེན་ནས་དགྲ་བཅོམ་པའི་
འབྲས་བུ་གསུམ་པ་ཐོབ་པ་ན། དེའི་སེམས་ཚོར་བདེ་བ་བསྣན་ནས་བཅུ་གཅིག་གིས་ཐོབ་པ་ཡོད་པའི་
ཕྱིར། །
བརྒྱད་པ་དབང་པོའི་ལྡན་ཚུལ་ཡོད་དེ། ངེས་ལྡན་དང་སྲིད་ལྡན་གཉིས་སུ་ཡོད་པའི་ཕྱིར། དང་པོ་
ཡོད་དེ། གསུམ་ལྡན་བཞི་ལྡན་ལྔ་ལྡན་བདུན་ལྡན་བརྒྱད་ལྡན་བཅུ་གཅིག་ལྡན་བཅུ་གསུམ་ལྡན་ཏེ་བདུན་
ཡོད་པའི་ཕྱིར། དང་པོ་ཡོད་དེ། བཏང་སྙོམས་དང་ནི་སྲོག་དང་ནི། །ཡིད་དང་ལྡན་ལ་ངེས་གསུམ་ལྡན།
ཞེས་འབྱུང་བ་ལས། སྲོག་ཡིད་བཏང་སྙོམས་ཀྱི་དབང་པོ་གསུམ་པོ་གང་རུང་གཅིག་དང་ལྡན་ན་གསུམ་ཀ་
ངེས་པར་ལྡན་པས་ཁྱབ་པའི་ཕྱིར། གཉིས་པ་ཡོད་དེ། བདེ་ལུས་ལྡན་ལ་བཞི་དག་དང་། ཞེས་འབྱུང་བ་
ལས། བདེ་བའི་དབང་པོ་དང་ལྡན་ན་དབང་པོ་བཞི་ལྡན་ཡིན་པས་ཁྱབ། ལུས་དབང་དང་ལྡན་ན་ཡང་
དབང་པོ་བཞི་ལྡན་ཡིན་པས་ཁྱབ་པའི་ཕྱིར་ཏེ། ངེས་ལྡན་གསུམ་གྱི་སྟེང་དུ་དེ་གཉིས་སོ་སོར་བསྣན་པས་
བཞིར་འགྱུར་བ་ཡིན་པའི་ཕྱིར། གསུམ་པ་ཡོད་དེ། མིག་སོགས་ལྡན་ལ་ལྔ་དང་ལྡན། །ཡིད་བདེ་ལྡན་ཡང་
ཞེས་འབྱུང་བ་ལས་མིག་དབང་དང་ལྡན་ན་དབང་པོ་ལྔ་ལྡན་ཡིན་པས་ཁྱབ །ཡིད་བདེ་བའི་དབང་པོ་དང་
ལྡན་ནའང་དབང་པོ་ལྔ་ལྡན་ཡིན་པས་ཁྱབ་པའི་ཕྱིར། དང་པོ་གྲུབ་སྟེ། དེ་དང་ལྡན་ན་ངེས་ལྡན་གསུམ།
ལུས་དབང་རང་ཉིད་དེ་ལྔ་ལྡན་ཡིན་དགོས་པའི་ཕྱིར་རོ། །རྟགས་གཉིས་པ་གོང་དང་འདྲ་སྒྲུབ་སླ། བཞི་བ་



གནས་གཉིས་པ།
དབང་པོ་ལྡན་ཚུལ་བཤད་པ།
63
ཡོད་དེ། སྡུག་བསྔལ་ལྡན། །བདུན་དང་། ཞེས་འབྱུང་བ་ལས། སྡུག་བསྔལ་གྱི་དབང་པོ་དང་ལྡན་ན་དབང་པོ་
བདུན་ལྡན་ཡིན་པས་ཁྱབ་པའི་ཕྱིར་ཏེ། དེ་དང་ལྡན་ན་ཡིད་མི་བདེ་བའི་དབང་པོ་མ་གཏོགས་པའི་།
དབང་པོ་བཞི། ལུས་སྲོག་ཡིད་ཀྱི་དབང་པོ་སྟེ། བདུན་ལྡན་ཡིན་པས་ཁྱབ་པའི་ཕྱིར། ལྔ་བ་ཡོད་དེ། མོའི་
དབང་སོགས་ལྡན། །བརྒྱད་དང་། ཞེས་འབྱུང་བ་ལས། མོ་དབང་དང་ལྡན་ན་དབང་པོ་བརྒྱད་ལྡན་ཡིན་
པས་ཁྱབ། ཕོ་དབང་དང་ལྡན་ནའང་དེས་ཁྱབ། ཡིད་མི་བདེ་བའི་དབང་པོ་དང་ལྡན་ནའང་དེས་ཁྱབ་པའི་
ཕྱིར། དང་པོ་གྲུབ་སྟེ། དེ་དང་ལྡན་ན་སྡུག་བསྔལ་གྱི་དབང་པོ་ལ་བཤད་པ་བདུན་གྱི་སྟེང་དུརང་ཉིད་དང་
ལྡན་པས་ཁྱབ་པའི་ཕྱིར། གཉིས་པ་གྲུབ་སྟེ། དེ་དང་ལྡན་ན་སྔར་བཤད་པ་བདུན་གྱི་སྟེང་དུ་ཕོ་དབང་རང་
ཉིད་དང་ལྡན་པས་ཁྱབ་པའི་ཕྱིར། གསུམ་པ་གྲུབ་སྟེ། སྔ་མ་གཉིས་བཞིན་ཡིན་པའི་ཕྱིར། དྲུག་པ་ཡོད་
དེ། ཀུན་ཤེས་ལྡན་པ་ཡི། །དབང་པོ་ལྡན་ལ་བཅུགཅིག་ལྡན། ཞེས་འབྱུང་བ་ལས། དབང་པོ་ཕྱི་མ་གཉིས་
གང་རུང་དང་ལྡན་ན་དབང་པོ་བཅུ་གཅིག་དང་ལྡན་པས་ཁྱབ་པའི་ཕྱིར། དེ་དང་ལྡན་ན་རང་གི་གདགས་
གཞི་དབང་པོ་དགུ །སྲོག །ཟག་མེད་ཀྱི་དབང་པོ་རང་ཉིད་དེ་བཅུ་གཅིག་དང་ལྡན་པས་ཁྱབ་པའི་ཕྱིར།
བདུན་པ་ཡོད་དེ། ཀུན་ཤེས་བྱེད་པའི་དབང་ལྡན་ལ། བཅུ་གསུམ་དག་དང་ལྡན་པ་ཡིན། ཞེས་འབྱུང་བ་
ལས། མི་ཤེས་པ་ཀུན་ཤེས་པར་བྱེད་པའི་དབང་པོ་དང་ལྡན་ན་བཅུགསུམ་དང་ལྡན་པས་ཁྱབ་པའི་ཕྱིར་
ཏེ། དེ་དང་ལྡན་ན་གདགས་གཞི་དགུ །སྲོག །ལུས་སྡུག་བསྔལ་གྱི་དབང་པོ། ཟག་མེད་ཀྱི་དབང་པོ་རང་ཉིད་
དེ་བཅུགསུམ་དང་ལྡན་པས་ཁྱབ་པའི་ཕྱིར། ཁོ་ན་རེ། ཕོ་མོ་གང་རུང་གི་མཚན་མེད་པ་ལ་མཐོང་ལམ་མི་
སྐྱེ་བས། དེ་གཉིས་གང་རུང་གི་དབང་པོ་བསྣན་ནས་བཅུ་བཞིར་འགྱུར་རོ་ཞེ་ན་སྐྱོན་མེད་དེ། མཚན་
ཉམས་པའི་རྒྱུད་ལ་ཡང་མཐོང་ལམ་སྐྱེ་བ་ཡོད་པས་དེ་འདྲ་ཞིག་གི་དབང་དུམཛད་པའི་ཕྱིར།
གཉིས་པ་སྲིད་ལྡན་བཤད་དུ་ཡོད་དེ། ཉུང་ལྡན་དང་མང་ལྡན་གཉིས་ཡོད་པའི་ཕྱིར། དང་པོ་ཡོད་
དེ། དགེ་མེད་ནང་ན་ཉུང་ལྡན་པ། །ལུས་ཚོར་སྲོག་ཡིད་བརྒྱད་དང་ལྡན། །གཟུགས་མེད་བྱིས་པའང་དེ་
བཞིན་ཏེ། །བཏང་སྙོམས་སྲོག་ཡིད་དགེ་རྣམས་དང་། ཞེས་འབྱུང་བ་ལས། དགེ་རྩ་ཆད་པ་ལ་ལུས་དང་



64
གནས་གཉིས་པ།
གཟུགས་ཅན་སྐྱེ་ཚུལ།
ཚོར་བའི་དབང་པོ་ལྔ་དང་། སྲོག་ཡིད་ཀྱི་དབང་པོ་གཉིས་ཏེ་བརྒྱད་ལྡན་དང་། གགས་མེད་ཀྱི་སོ་སྐྱེ་
འང་ངེས་ལྡན་གསུམ། དད་སོགས་ལྔ་སྟེ་བརྒྱད་ལྡན་ཡིན་པའི་ཕྱིར། གཉིས་པ་མང་ལྡན་ཡོད་དེ། མང་
པོར་ལྡན་ལ་བཅུདགུ་སྟེ། །དྲི་མ་མེད་རྣམས་མ་གཏོགས་སོ། །མཚན་གཉིས་འཕགས་པ་ཆགས་བཅས་ཏེ། །
མཚན་གཅིག་དྲི་མེད་གཉིས་མ་གཏོགས། ཞེས་འབྱུང་བ་ལས། དགེ་རྩ་མ་ཆད་ཅིང་དབང་པོ་ཀུན་ཚང་གི་
སྟེང་དུ་མཚན་གཉིས་པ་ཞིག་ཡིན་ན། ཟག་མེད་ཀྱི་དབང་པོ་གསུམ་མ་གཏོགས་བཅུ་དགུ་ཚང་འོང་། དེར་
མ་ཟད་འཕགས་པ་འདོད་པའི་སས་བསྡུས་ཀྱི་འཇིག་རྟེན་པའི་སྒོམ་སྤང་ཉོན་མོངས་མ་སྤངས་པ་ལ་ཡང་
ཕོ་མོའི་དབང་པོ་གང་རུང་གཅིག་ལ་སོགས་པའི་དབང་པོ་བཅོ་བརྒྱད་ཀྱི་སྟེང་དུ་ཟག་མེད་ཀྱི་དབང་
པོ་གསུམ་གང་རུང་གཅིག་དང་ལྡན་པ་ཡོད་པའི་ཕྱིར།
གཉིས་པ་ཞར་ལ་འདུས་བྱས་སྤྱིའི་ཆོས་སྐྱེ་ཚུལ་རྒྱས་པར་བཤད་པ་ལ་གཉིས་ཡོད་དེ། དངོས་ཀྱི་
དོན་དང་། ཞར་ལ་རྒྱུ་རྐྱེན་འབྲས་བུ་དང་བཅས་པ་བཤད་པ་གཉིས་སུ་ཡོད་པའི་ཕྱིར། དང་པོ་གྲུབ་སྟེ།
གཟུགས་ཅན་གྱི་སྐྱེ་ཚུལ་དང་། གཟུགས་ཅན་མ་ཡིན་པའི་སྐྱེ་ཚུལ་གཉིས་སུ་ཡོད་པའི་ཕྱིར། དང་པོ་གྲུབ་
སྟེ། འདོད་ན་དབང་པོ་མེད་པ་དང་། །སྒྲ་མེད་ཕྲ་རབ་རྡུལ་རྫས་བརྒྱད། །ལུས་དབང་ལྡན་ལ་རྫས་དགུའོ། །
དབང་པོ་གཞན་ལྡན་རྫས་བཅུའོ། །ཞེས་འབྱུང་བ་ལས་གྲུབ་པའི་ཕྱིར། དེའི་ཚུལ་ཡང་གང་སྤེལ་ལས། རྡུལ་
ཕྲ་རབ་ནི་རྣམ་པ་གཉིས་ཏེ་རྫས་ཀྱི་རྡུལ་ཕྲ་རབ་དང་། བསགས་པའི་རྡུལ་ཕྲ་རབ་བོ། ཞེས་གསུངས་པ་
ལྟར་གཉིས་ཡོད་པ་ལས། འདོད་ཁམས་ན་དབང་པོ་དང་སྒྲའི་རྡུལ་མེད་པའི་བསགས་རྡུལ་དེ་རྫས་བརྒྱད་
དང་ལྷན་ཅིག་སྐྱེ་བ་ཡིན་ཏེ། དངོས་རྒྱུ་ཚར་གཅིག་པའི་འབྱུང་བཞིའི་རྒྱུ་དང་། གཟུགས་དྲི་རོ་རེག་བྱ་རྣམས་
དང་ལྷན་ཅིག་སྐྱེ་བས་ཁྱབ་པའི་ཕྱིར། རྡུལ་དེ་ལུས་དབང་དང་ལྡན་པ་ལ་རྫས་དགུ་དང་ལྷན་ཅིག་སྐྱེ་བ་
དང་། མིག་ལ་སོགས་པའི་དབང་པོ་གཞན་གང་ཡང་རུང་བ་ཞིག་དང་ལྡན་ན་ཁྱབ་བྱེད་ལུས་དབང་ངེས་
པར་ཡོད་པས་རྫས་བཅུ་དང་ལྷན་ཅིག་སྐྱེ་བ་དང་། སྒྲ་དང་བཅས་པ་ཞིག་ཡིན་ན་བཅུ་གཅིག་དང་ཡང་ལྷན་
ཅིག་སྐྱེ་ཞེས་སྦྱོར། འོ་ན་རྫས་བརྒྱད་སོགས་དང་ལྷན་ཅིག་སྐྱེ་བའི་དོན་ཅི་ཡིན་ཞེ་ན། གསལ་བར་བཤད་



གནས་གཉིས་པ།
གཟུགས་ཅན་སྐྱེ་ཚུལ།
པ་མ་མཐོང་བས་དཀའ་བར་སྣང་ནའང་གོ་ཚོད་བཤད་ན། དབང་པོ་དང་སྒྲ་མེད་པའི་འབྱུང་བཞིའི་རྡུལ་
ཕྲ་རབ་དང་། གགས་ཀྱི་རྡུལ་ཕྲ་རབ་སོགས་བཞི་ལྷན་ཅིག་སྐྱེ་བ་ཡོད་ཅེས་པ་སྟེ་དགུ་དང་བཅུལའང་དེ་
བཞིན་སྦྱོར་རོ། རྫས་ཀྱི་རྡུལ་ཕྲ་རབ་དང་། བསགས་པའི་རྡུལ་ཕྲ་རབ་ཀྱི་ཁྱད་པར་ལ་ཁ་ཅིག །སྔ་མ་
གཟུགས་ཀྱི་ཆུང་མཐའ་དང་། ཕྱི་མ་དེ་མ་ཡིན་ཞེས་ཟེར། དེ་མི་འཐད་དེ། རང་འགྲེལ་ལས། ཐམས་ཅད་
པས་ཕྲ་བའི་གཟུགས་ནི་བསགས་པའི་རྡུལ་ཕྲ་རབ་ཅེས་བྱ་སྟེ། དེ་ལས་ཆེས་ཆུང་བ་ནི་མི་མངོན་པའོ། །
ཞེས་ཕྱི་མ་འང་གཟུགས་ཀྱི་ཆུང་མཐར་གསུངས་པའི་ཕྱིར། སྔ་མ་ནི་ངེས་པར་གཟུགས་ཀྱི་ཆུང་མཐའ་
གསུངས་ཏེ། གང་སྤེལ་ལས་དེ་ལ་རྫས་ཀྱི་རྡུལ་ཕྲ་རབ་ནི་ཐམས་ཅད་པས་ཕྲ་བ་ཐོགས་པ་དང་བཅས་པའི་
གཟུགས་ཀྱི་ཡན་ལག་སྟེ། ཞེས་གསུངས་པའི་ཕྱིར། རང་གི་ལུགས་ནི། དེ་གཉིས་ཀྱི་ཁྱད་པར་ཡོད་དེ། སྔ་
མ་རྡུལ་གང་དང་ཡང་ལྷན་ཅིག་མ་ང་བར་དང་པོར་སྐྱེ་བའི་རྡུལ་ཕྲ་རབ་ཞིག་ལ་འཇོག ཕྱི་མ་རྡུལ་དེ་དག་
གཉིས་ཙམ་འདུས་པ་ལ་འཇོག་པའི་ཕྱིར། ཁོ་ན་རེ། འོ་ན་རྡུལ་ཕྲ་རབ་བརྒྱད་དམ་དྲུག་འདུས་པའང་
བསགས་རྡུལ་དུ་ཐལ། གཉིས་འདུས་པ་དེ་ཡིན་པ་གང་ཞིག །བསགས་རྡུལ་སྐྱེས་པ་ན་རྫས་བརྒྱད་དམ་
དྲུག་དང་ལྷན་ཅིག་ངེས་པར་སྐྱེ་བའི་ཕྱིར། འདོད་མི་ནུས་ཏེ། དེ་བདུན་འདུས་པ་རྡུལ་ཕྲན་དུ་བཤད་པས་
སོ། ཞེ་ན། སྐྱོན་མེད་དེ། རྟགས་ཕྱི་མ་དེ་ཡིན་ཀྱང་། གཉིས་འདུས་པའི་གོང་བུ་དེ་རྡུལ་ཕྲ་རབ་ཏུ་འཇོག་
གསུམ་ཡན་ཆད་ནས་རྡུལ་ཕྲ་རབ་ལས་རགས་སུ་སོང་བར་འདོད་པའི་ཕྱིར། སྙམ་དུ་སེམས་ཏེ་དཔྱད་དོ།
འཆད་པོ་ཁ་ཅིག འདོད་ན་དབང་པོ་མེད་པ་དང༌། ཞེས་པ་རྐང་པ་གཉིས་ལ་འདོད་ཁམས་ཀྱི་བསགས་
རྡུལ་རྣམས་རྫས་བརྒྱད་དང་ལྷན་ཅིག་སྐྱེ་སྟེ། འདོད་ཁམས་ན་དབང་པོའི་རྡུལ་མེད་ཅིང་སྒྲའི་རྡུལ་ཡང་
མེད་པའི་ཕྱིར། ཞེས་འགོད་པ་ནི་མི་འཐད་དེ། འཕྲུལ་རྟགས་སྒྲུབ་དཀའ་ཞིང་ཕུགས་གོ་བ་ཆུང་བའི་ཕྱིར།
འོ་ན། གཟུགས་ཁམས་སུ་བསགས་རྡུལ་རྫས་ཇི་ཙམ་དང་ལྷན་ཅིག་སྐྱེ་བ་ཡིན་ཞེ་ན། གཟུགས་ན་དབང་པོ་
མེད་པ་དང་། །སྒྲ་མེད་ཕྲ་རབ་རྡུལ་རྫས་དྲུག །ལུས་དབང་ལྡན་ལ་རྫས་བདུན་དེ། །དབང་པོ་གཞན་ལྡན་
རྫས་བརྒྱད་དོ། ཞེས་སྦྱར་བར་བྱ་སྟེ། གཟུགས་ན་དྲི་རོའི་རྡུལ་མེད་པའི་ཆ་ནས་ཡིན་ནོ།



66
གཟུགས་ཅན་མིན་པའི་སྐྱེ་ཚུལ་མདོར་བསྟན་པ།
གནས་གཉིས་པ།
གཉིས་པ་གཟུགས་ཅན་མིན་པའི་སྐྱེ་ཚུལ་ཡོད་དེ། མདོར་བསྟན་རྒྱས་བཤད་གཉིས་ཀྱི་སྒོ་ནས་
ཤེས་པར་བྱ་བ་ཡིན་པའི་ཕྱིར། དང་པོ་བཤད་དུ་ཡོད་དེ། སེམས་དང་སེམས་བྱུང་ངེས་ལྷན་ཅིག །ཐམས་
ཅད་འདུས་བྱས་མཚན་ཉིད་དང་། །ཐོབ་པའམ་ཞེས་འབྱུང་བ་ལས་སེམས་དང་སེམས་བྱུང་རྣམས་ངེས་
པར་ལྷན་ཅིག་སྐྱེ་བ་དང་། འདུས་བྱས་ཐམས་ཅད་ནི་སྐྱེ་གནས་སོགས་དང་ལྷན་ཅིག་སྐྱེ་བ་དང་། རྒྱུད་དུ་
གཏོགས་པའི་ཆོས་རྣམས་རང་དང་དུས་མཉམ་པའི་ཐོབ་པ་དང་ལྷན་ཅིག་སྐྱེ་བའི་ཕྱིར། འམ་ཞེས་པའི་
དོན་ཡོད་དེ། རྒྱུད་དུ་མ་གཏོགས་པའི་ཆོས་རྣམས་རང་གི་ཐོབ་པ་དང་ལྷན་ཅིག་སྐྱེ་བ་མིན་ནོ། ཞེས་ཤེས་
པར་བྱ་བ་ཡིན་པའི་ཕྱིར། དེ་སྐྱེ་བ་ཡང་མིན་ཏེ། རྒྱུད་དུ་མ་གཏོགས་པ་ཕལ་ཆེ་བ་ལ་ཐོབ་པ་མེད་ཅིང་།
འགོག་པ་གཉིས་ལ་ཐོབ་པ་ཡོད་ཀྱང་དེ་དང་ལྷན་ཅིག་མི་སྐྱེ་བའི་ཕྱིར། སེམས་སེམས་བྱུང་གཉིས་ཀྱི་ངོ་བོ་
ཡོད་དེ། རང་དང་མཚུངས་ལྡན་གྱི་སེམས་བྱུང་དང༌། མཚུངས་པར་ལྡན་པའི་རྣམ་རིག་དེ་སྔ་མའི་ངོ་བོ་དང་
།
རང་འཁོར་དུ་ལྡན་པའི་གཙོ་བོ་སེམས་དང་མཚུངས་པར་ལྡན་པའི་ཤེས་པ་དེ་ཕྱི་མའི་ངོ་བོ་ཡིན་པའི་ཕྱིར།
མཚུངས་པར་ལྡན་ཚུལ་ཡོད་དེ། རྟེན། དམིགས་པ། རྣམ་པ། དུས། རྫས་ཏེ་ལྔའི་སྒོ་ནས་མཚུགས་པར་ལྡན་པའི་ཕྱིར།
དང་པོ་བཞི་ཡོད་དེ། དེ་གཉིས་ཀྱི་བདག་རྐྱེན་དོན་གཅིག དམིགས་ཡུལ་དོན་གཅིག དེ་གཉིས་ལ་གང་གི་
རྣམ་པ་སྣང་བའི་ཡུལ་དོན་གཅིག དེ་གཉིས་གྲུབ་པའི་དུས་ཀྱང་དོན་གཅིག་པའི་ཕྱིར། ཕྱི་མ་ལ་ཁ་ཅིག་ན་
རེ་གཅིག་དང་རྫས་གཅིག་ཡིན་ན་གཅིག་ཤོས་དང་རྫས་གཅིག་ཡིན་པས་ཁྱབ། ཚུར་ལའང་དེ་ལྟར་ཁྱབ་
པ་དེ་གཉིས་རྫས་མཚུངས་པའི་དོན་དུབྱེད་པ་མི་ལེགས་ཏེ། ཁྱབ་པ་འོང་བ་གཞིར་བཅས་མ་གཏོགས། གོ་
དོན་ལ་མ་ཞུགས་པའི་ཕྱིར། རང་ལུགས་དེ་གཉིས་རྫས་མཚུངས་པ་ཡིན་ཏེ། གཙོ་བོ་སེམས་གཅིག་གི་
འཁོར་དུ་སེམས་བྱུང་རྫས་རིགས་མན་པ་གཅིག་ཁོ་ན་འབྱུང་གི་རིགས་མཐུན་གཉིས་པ་མི་འབྱུང་བའི་
ཆ་ནས་ཡིན་པའི་ཕྱིར་ཏེ། རང་འགྲེལ་ལས། རྫས་མཚུངས་པ་གང་ཞེ་ན། ཇི་ལྟར་སེམས་གཅིག་ཁོ་ན་ཡིན་
པ་དེ་བཞིན་དུ་སེམས་ལས་བྱུང་བ་རྣམས་ཀྱང་རྫས་རེ་རེ་ཡིན་ནོ། །ཞེས་གསུངས་པའི་ཕྱིར།



གནས་གཉིས་པ།
67
ངེས་པའི་སེམས་བྱུང་གི་སྡེ་ཚན་ལྔ།
གཉིས་པ་རྒྱས་བཤད་ལ་གཉིས་ཡོད་དེ། མཚུངས་ལྡན་འདུ་བྱེད་རྒྱས་པར་བཤད་པ་དང་། ལྡན་
མིན་འདུ་བྱེད་རྒྱས་པར་བཤད་པ་གཉིས་སུ་ཡོད་པའི་ཕྱིར། དང་པོ་ནི། འོ་ན། སེམས་བྱུང་ལ་དབྱེ་ན་དུ་ཡོད་
ཅེ་ན། བཤད་དུ་ཡོད་དེ། སེམས་བྱུང་རྣམ་ལྔ་སྟེ། །ས་མང་ལ་སོགས་ཐ་དད་ཕྱིར། ཞེས་འབྱུང་བ་ལས།
སེམས་ཀྱི་ས་མང་པོ། དགེ་བའི་ས་མང་པོ། ཉོན་མོངས་ཆེན་པོའི་ས་མང་པོ། མི་དགེ་བའི་ས་མང་པོ། ཉོན་
མོངས་ཆུང་ངུའི་ས་མང་པོ་སྟེ་སྡེ་ཚན་ལྔ་ཡོད་པའི་ཕྱིར། དང་པོ་གྲུབ་སྟེ། ཚོར་དང་འདུཤེས་འདུ་བྱེད་དང་། །
འདུན་དང་རེག་དང་བློ་གྲོས་དྲན། །ཡིད་ལ་བྱེད་དང་མོས་པ་དང༌། །ཏིང་ངེ་འཛིན་སེམས་ཐམས་ཅད་ལ།
ཞེས་འབྱུང་བ་ལས། ཚོར་བ་ནས་ཏིང་ངེ་འཛིན་གྱི་བར་བཅུཔོ་སེམས་ཐམས་ཅད་ཀྱི་འཁོར་དུ་འབྱུང་བའི་
ཕྱིར། སེམས་ཡིན་ན་རང་གི་འཁོར་དུ་དེ་བཅུ་འབྱུང་བས་ཁྱབ་པའི་ཕྱིར། གཉིས་པ་གྲུབ་སྟེ། དད་དང་
བག་ཡོད་ཤིན་ཏུ་སྦྱངས། །བཏང་སྙོམས་ངོ་ཚ་ཤེས་ཁྲེལ་ཡོད། །རྩ་བ་གཉིས་རྣམ་མི་འཚེ་དང་། །བརྩོན་
འགྲུས་རྟག་ཏུ་དགེ་ལ་འབྱུང༌། ཞེས་འབྱུང་བ་ལས། དད་པ་སོགས་བཅུ་པོ་དགེ་སེམས་ཐམས་ཅད་ཀྱི་
འཁོར་དུ་འབྱུང་བའི་ཕྱིར་ཏེ། དགེ་སེམས་ཡིན་ན་དེ་བཅུ་རང་གི་འཁོར་དུ་འབྱུང་བས་ཁྱབ་པའི་ཕྱིར།
གསུམ་པ་གྲུབ་སྟེ། རྨོངས་དང་བག་མེད་ལེ་ལོ་དང༌། །མ་དད་པ་དང་རྨུགས་དང་རྒོད། །ཉོན་མོངས་ཅན་
ལ་རྟག་ཏུ་འབྱུང་། ཞེས་འབྱུང་བ་ལས། རྨོངས་པ་སོགས་དྲུག་པོ་ཉོན་མོངས་ཆེན་པོའི་སེམས་ཀྱི་འཁོར་དུ་
ངེས་པར་འབྱུང་བའི་ཕྱིར། ཉོན་མོངས་ཆེན་པོའི་སེམས་ཡོད་དེ། ཉོན་མོངས་པ་ཅན་གྱི་དབང་པོའི་རྣམ་
པར་ཤེས་པ་དང་། ཡིད་ཀྱི་རྣམ་པར་ཤེས་པ་མཐའ་དག་ལ་བརྗོད་པའི་ཕྱིར། དེས་སེམས་བྱུང་དྲུག་པོ་ཉོན་
མོངས་ཆེན་པོའི་ས་པར་འཇོག་པ་ཡང་ཤེས་སོ། །བཞི་བ་གྲུབ་སྟེ། མི་དགེ་ལ་ནི་ཁྲེལ་མེད་དང་། ངོ་ཚ་མེད་
པའོ། ཞེས་འབྱུང་བ་ལས། ངོ་ཚ་མེད་པ་དང་ཁྲེལ་མེད་པ་གཉིས་པོ་མི་དགེ་བའི་སེམས་ཀྱི་འཁོར་དུ་ངེས་
པར་འབྱུང་བའི་ཕྱིར། ལྔ་པ་གྲུབ་སྟེ། ཁྲོ་བ་དང༌། ཁོན་དུ་འཛིན་དང་གཡོ་དང་ནི། །ཕྲག་དོག་འཚིག་
འཆབ་སེར་སྣ་དང་། །སྒྱུ་དང་རྒྱགས་དང་རྣམ་འཚེ་ནི། །ཉོན་མོངས་ཆུང་ངུའི་ས་པ་རྣམས། ཞེས་འབྱུང་བ་
ལས། ཁྲོ་བ་སོགས་བཅུཔོ་ཉོན་མོངས་ཆུང་ངུའི་སེམས་ཀྱི་འཁོར་དུངེས་པར་འབྱུང་བའི་ཕྱིར། ཉོན་མོངས་



68
-
-
-
མ་ངེས་པ་བརྒྱུད་བཤད་པ།
གནས་གཉིས་པ།
ཆུང་ངུའི་སེམས་ཡོད་དེ། འདོད་པའི་སས་བསྡུས་ཀྱི་ཉོན་མོངས་ཅན་གྱི་ཡིད་ཀྱི་རྣམ་པར་ཤེས་པ་དེ་དེ་ཡིན་
པའི་ཕྱིར། འཁོར་སེམས་བྱུང་བཅུ་གཅིག་པོ་དེ་ཉོན་མོངས་ཆུང་ངུའི་ས་པར་འཇོག་པའི་རྒྱུམཚན་ཡོད་དེ།
མཚུངས་ལྡན་གྲོགས་ཀྱིས་ཆུང་། སྤང་བྱ་རིས་ཀྱིས་ཆུང་། གཙོ་བོ་སེམས་ཀྱིས་ཆུང་བའི་ཆ་ནས་ཡིན་པའི་
ཕྱིར་ཏེ། མ་རིག་པ་ཙམ་དང་མཚུངས་པར་ལྡན་པ་དང་། སྒོམ་སྤང་ཁོ་ན་ཡིན་པ་དང༌། ཡིད་ཀྱི་རྣམ་ཤེས་
ཁོ་ནའི་འཁོར་དུ་འབྱུང་བ་སོགས་ཡིན་པའི་ཕྱིར། ཇི་སྐད་བཤད་པ་རྣམས་ལ་ཁ་ཅིག མིག་གི་རྣམ་པར་
ཤེས་པའི་འཁོར་དུ་དྲན་པ་དང་། མོས་པ་དང༌། ཏིང་ངེ་འཛིན་ཡོད་པར་ཐལ། སེམས་ཀྱི་ས་མང་པོའི་རྣམ་
གཞག་འཐད་པའི་ཕྱིར། འདོད་ན། མིག་ཤེས་སུ་གྱུར་པའི་དེ་གསུམ་ཡོད་པར་ཐལ་ཏེ། འདོད་པའི་ཕྱིར།
འདོད་ན། དབང་ཤེས་སུ་གྱུར་པའི་དེ་གསུམ་ཡོད་པར་ཐལ་ལོ། ཞེས་པ་དང་། ཡང་དགེ་སེམས་རྒྱུད་ལྡན་
ཡིན་ན། ཤིན་སྦྱངས་ཐོབ་པས་ཁྱབ་པར་ཐལ། དགེ་བའི་ས་མང་པོའི་རྣམ་གཞག་འཐད་པའི་ཕྱིར། འདོད་
ན། དེ་ཡིན་ན། ཞི་གནས་ཐོབ་པས་ཁྱབ་པར་ཐལ་ལོ། ཞེ་ན་སྐྱོན་མེད་དེ། སྔ་མ་ལ་འདོད་ལན་དང་། ཕྱི་
མ་ལ་ཁྱབ་མེད་ཀྱི་ལན་ཐེབས་པའི་ཕྱིར། སེམས་བྱུང་ཐམས་ཅད་སྡེ་ཚན་ལྔ་པོ་དེར་ངེས་པ་ནི་མིན་ཏེ།
སློབ་དཔོན་དབྱིག་བཤེས་ཀྱིས། རྟོག་དང་དཔྱོད་དང་འགྱོད་པ་དང་། །གཉིད་དང་ཁོང་ཁྲོ་ཆགས་རྣམས་
དང་། །ང་རྒྱལ་ཐེ་ཚོམ་ཞེས་བྱ་བ། །བརྒྱད་ནི་ངེས་པ་མིན་ཞེས་བཤད། ཅེས་འབྱུང་བ་ལྟར་ཡོད་པའི་ཕྱིར།
འདི་གང་སྤེལ་གྱིས་མ་བཀག་ཀྱང་། རྒྱལ་པོའི་སྲས་ཀྱིས། དེ་ལྟ་ན་མི་དགའ་བ་དང་གླལ་བྱེད་པ་སོགས་
ཀྱང་མ་ངེས་པ་ཡོད་ལ། ལྟ་བ་ཡང་ཅིའི་ཕྱིར་མ་ངེས་པར་མི་འདོད། ཅེས་བཀག་པ་ནི་མདོ་སྡེ་པའི་ཕྱོགས་
བཟུང་བ་འདྲ་སྟེ་དཔྱད་དོ། འོ་ན། གཙོ་བོ་སེམས་གང་གི་འཁོར་དུ་སེམས་བྱུང་དུ་འབྱུང་བས་ཁྱབ་པ་ཡིན་
ཞེ་ན། བཤད་དུཡོད་དེ། འདོད་པའི་དགེ་སེམས་ཀྱི་འཁོར་དུ་ཇི་ཙམ་འབྱུང་བ་དང་། འདོད་ཆགས་སོགས་
ཉོན་མོངས་པ་བཞི་གང་རུང་དང་མཚུངས་ལྡན་དུ་མ་འདྲེས་པའི་མ་རིག་པ་ཙམ་དང་མཚུངས་ལྡན་གྱི་མི་
དགེ་བའི་སེམས་ཀྱི་འཁོར་དུ་ཇི་ཙམ་འབྱུང་བ་དང་། ཚུལ་ཁྲིམས་དང་། བརྟུལ་ཞུགས་མཆོག་འཛིན། ལྟ་
བ་མཆོག་འཛིན་གསུམ་གང་རུང་དང་མཚུངས་ལྡན་གྱི་མི་དགེ་བའི་སེམས་ཀྱི་འཁོར་དུ་ཇི་ཙམ་འབྱུང་བ་



གནས་གཉིས་པ།
གཙོ་སེམས་གང་གི་འཁོར་དུ་སེམས་བྱུང་དུ་འབྱུང་བ།
དང༌། ཉོན་མོངས་བཞི་པོ་གང་རུང་དང་མཚུངས་ལྡན་གྱི་མི་དགེ་བའི་སེམས་ཀྱི་འཁོར་དུ་ཇི་ཙམ་འབྱུང་
བ་དང་། འདོད་པའི་སས་བསྡུས་ཀྱི་བསྒྲིབས་ལུང་མ་བསྟན་གྱི་སེམས་ཀྱི་འཁོར་དུ་ཇི་ཙམ་འབྱུང་བ་
དང༌། འདོད་པའི་མ་བསྒྲིབས་ལུང་མ་བསྟན་གྱི་སེམས་ཀྱི་འཁོར་དུ་ཇི་ཙམ་འབྱུང་བ་དང་། བསམ་
གཏན་དང་པོ་ཡན་གྱི་དགེ་སེམས་དང་། དང་པོའི་བསྒྲིབས་ལུང་མ་བསྟན་གྱི་སེམས་ཀྱི་འཁོར་དུ་ཇི་ཙམ་
འབྱུང་བ་བཤད་པ་སྟེ་བདུན་ཡོད་པའི་ཕྱིར། དང་པོ་གྲུབ་སྟེ། འདོད་པའི་དགེ་བའི་སེམས་ལ་ནི། །རྟོག་
དང་དཔྱོད་དང་བཅས་པའི་ཕྱིར། །སེམས་ལས་བྱུང་བ་ཉི་ཤུ་གཉིས། །ལ་ལ་དག་ཏུ་འགྱོད་པ་བསྣན།
ཞེས་འབྱུང་བ་ལས། སེམས་ཀྱི་ས་མང་པོ་བཅུ། དགེ་བའི་ས་མང་པོ་བཅུ། རྟོག་དཔྱོད་གཉིས་ཏེ་ཉི་ཤུ་རྩ་
གཉིས་འབྱུང་བའི་ཕྱིར་དང༌། སྐབས་ལ་ལར་འགྱོད་པ་བསྣན་པས་ཉེར་གསུམ་དུ་འབྱུང་བའི་ཕྱིར།
གཉིབ་པ་དང་གསུམ་པ་གྲུབ་སྟེ། མི་དགེ་ལ་ནི་མ་འདྲེས་དང་། །ལྟ་དང་ལྡན་ལའང་ཉི་ཤུ་འབྱུང་། ཞེས་
འབྱུང་བ་ལས། སེམས་ཀྱི་ས་མང་བ། ཉོན་མོངས་ཆེན་པོའི་ས་མང་དྲུབ། །མི་དགེ་བའི་ས་པ་གཉིས། རྟོག་
དཔྱོད་གཉིས་ཏེ་ཉི་ཤུ་འབྱུང་བ་གཉིས་ཀ་ལ་འདྲ་བའི་ཕྱིར་དང་། བཞི་བ་གྲུབ་སྟེ། ཉོན་མོངས་བཞི་དང་
ཁྲོ་སོགས་དང༌། །འགྱོད་པ་དང་ནི་ཉི་ཤུ་གཅིག །ཅེས་འབྱུང་བ་ལས། གོང་གི་ཉི་ཤུའི་སྟེང་དུ་རང་རང་བསྣན་
པས་ཉི་ཤུརྩ་གཅིག་འབྱུང་བའི་ཕྱིར་དང༌། ཁྲོ་བ་སོགས་བཅུདང་འགྱོད་པ་དང་མཚུངས་ལྡན་གྱི་མི་དགེ་
བའི་སེམས་ལའང་དེ་བཞིན་དུ་ཤེས་པར་བྱ་བ་ཡིན་པའི་ཕྱིར། ལྔ་པ་གྲུབ་སྟེ། སྒྲིབ་ལ་བཅོ་བརྒྱད་ལུང་
མ་བསྟན། ཞེས་འབྱུང་བ་ལས། སེམས་ཀྱི་བཅུ་ཉོན་མོངས་ཆེན་པོའི་དྲུག །རྟོག་དཔྱོད་གཉིས་ཏེ་བཅོ་
བརྒྱད་འབྱུང་བའི་ཕྱིར། དྲུག་པ་ཡོད་དེ། གཞན་ལ་བཅུགཉིས་དག་ཏུ་འདོད། ཅེས་འབྱུང་བ་ལས་སེམས་
ཀྱི་བཅུ། རྟོག་དཔྱོད་གཉིས་ཏེ་བཅུ་གཉིས་འབྱུང་བའི་ཕྱིར། གཉིད་ནི་ཀུན་ལ་མི་འགལ་ཕྱིར། །གང་ལ་
ཡོད་པ་དེ་བསྣན་ནོ། །ཞེས་འབྱུང་བའི་དོན་ཡང་བཤད་དུ་ཡོད་དེ། གཉིད་དགེ་མི་དགེ་ལུང་མ་བསྟན་ཀུན་
ལ་མི་འགལ་བས། འདོད་པའི་དགེ་སེམས་ཀྱི་འཁོར་དུ་བསྣན་པ་ནས། འདོད་པའི་མ་བསྒྲིབས་ལུང་མ་
བསྟན་གྱི་དགེ་སེམས་ཀྱི་བར་གྱི་འཁོར་དུ་བསྣན་པར་བྱ་ཞེས་པའི་དོན་ཡིན་པའི་ཕྱིར། བདུན་པ་ཡོད་དེ།



70
སེམས་སེམས་བྱུང་རྣམས་ཁམས་གང་དུ་གཏོགས་པ།
གནས་གཉིས་པ།
དེ་ལས་འགྱོད་གཉིད་མི་དགེ་རྣམས། །བསམ་གཏན་དང་པོ་དག་ན་མེད། །རྟོག་པའང་བསམ་གཏན་ཁྱད་
པར་ཅན། །དེ་ཡི་གོང་ན་དཔྱོད་པ་ཡང་། ཞེས་འབྱུང་བ་ལས། བསམ་གཏན་དང་པོ་གཉིས་ཡན་ཆད་ཀྱིས་
བསྡུས་པའི་འགྱོད་གཉིད་མི་དགེ་བ་གསུམ་མེད། དང་པོའི་དངོས་གཞི་ཁྱད་པར་ཅན་ན་རྩིང་པའི་རྟོག་པ་
དང༌། གཉིས་པ་ཡན་ཆད་ན་ཞིབ་པའི་དཔྱོད་པ་མེད་པས་སྔ་མ་ལ་སེམས་བྱུང་ཉི་ཤུ་དང་། ཕྱི་མ་ལ་བཅུ་
དྲུག་འབྱུང་པའི་ཕྱིར། སེམས་སེམས་བྱུང་རྣམས་ཁམས་གང་དུ་གཏོགས་ཀྱང་ཡོད་དེ། སྡེ་ཚན་དང་པོ་
གསུམ་དང་། རྒྱགས་པ། མ་ངེས་པའི་ཆགས་པ། ང་རྒྱལ། ཐེ་ཚོམ་རྣམས་ཁམས་གསུམ་ཆར་དུ་གཏོགས་
པ་ཡོད་དེ། གཡོ་སྒྱུ་རྟོག་དཔྱོད་རྣམས་འདོད་པ་དང་བསམ་གཏན་དང་པོའི་ས་གང་དུ་དུངེས། རྣམ་པར་
ཤེས་པའི་ཚོགས་དྲུག་དང་། སེམས་བྱུང་གཞན་རྣམས་འདོད་པའི་སས་བསྡུས་པ་ཡོད། སྣ་ལྕེའི་རྣམ་ཤེས་
ཁམས་འོག་མ་འབའ་ཞིག་ཏུ་ངེས། དབང་ཤེས་གཞན་རྣམས་ཁམས་འོག་མ་གཉིས་གང་རུང་དུ་ངེས་པའི་
ཕྱིར། ངེས་མ་ངེས་ཀྱི་སྡེར་བཤད་པའི་སེམས་བྱུང་འགའ་ཞིག་དང་། སེམས་ཀྱི་མིང་གི་རྣམ་གྲངས་དང་།
སེམས་སེམས་བྱུང་མཚུངས་པར་ལྡན་ཚུལ་རྣམས་ཀྱང་བཤད་དུ་ཡོད་དེ། མ་གུས་ངོ་ཚ་མེད་ཁྲེལ་མེད། །ཁ་
ན་མ་ཐོ་འཇིགས་མི་ལྟ། །དགའ་དང་གུས་ཉིད་ངོ་ཚ་ཤེས། །དེ་གཉིས་འདོད་དང་གཟུགས་དག་ན། །རྟོག་
དང་དཔྱོད་པ་རྩིང་ཞིབ་ཉིད། །ང་རྒྱལ་ཁེངས་པ་རྒྱགས་པ་ནི། །རང་གི་ཆོས་ལ་ཆགས་པ་ཡིན། །སེམས་ནི་
ཡོངས་སུ་གཏུགས་པའོ། །སེམས་དང་ཡིད་དང་རྣམ་ཤེས་ནི། །དོན་གཅིག་སེམས་དང་སེམས་བྱུང་དང༌། །
རྟེན་དང་དམིགས་དང་རྣམ་བཅས་དང་། །མཚུངས་པར་ལྡན་པའང་རྣམ་པ་ལྔ་། ཞེས་གཞུང་དུ་གསལ་
བས་གོ་སླ་བའི་ཕྱིར། །
གཉིས་པ་ལྡན་མིན་འདུ་བྱེད་རྒྱས་པར་བཤད་དུ་ཡོད་དེ། མི་ལྡན་པ་ཡི་འདུ་བྱེད་རྣམས། །ཐོབ་
དང་མ་ཐོབ་སྐལ་མཉམ་དང་། །འདུ་ཤེས་མེད་སྙོམས་འཇུག་པ་དང་། །སྲོག་དང་མཚན་ཉིད་རྣམས་དང་
ནི། །མིང་གི་ཚོགས་ལ་སོགས་པ་ཡང་། ཞེས་འབྱུང་བ་ལས་བཅུ་བཞི་ཡོད་ཅིང་། ཡང་གི་སྒྲས་དགེ་འདུན་
གྱི་དབྱེན་བསྡུས་པ་ཡིན་པའི་ཕྱིར། དང་པོ་གྲུབ་སྟེ། ཐོབ་པ་དང་། མ་ཐོབ་པ་དང་། སྐལ་མཉམ་དང་། འདུ་



ལན་
གནས་གཉིས་པ།
བ་པ་བཤད་པ།
ཤེས་མེད་པ་དང༌། སྙོམས་འཇུག་གཉིས་དང་། སྲོག་དང་། མཚན་ཉིད་དང་། ཚོགས་གསུམ་རྣམས་སུ་
ཡོད་པའི་ཕྱིར། དང་པོ་བཤད་དུ་ཡོད་དེ། མིང་གི་རྣམ་གྲངས་བཤད་པ་དང་། རྒྱུད་ཀྱིས་བསྡུས་མ་བསྡུས་
ཀྱི་ཁྱད་པར་བཤད་པ། དུས་གསུམ་གྱི་ཁྱད་པར་བཤད་པ། དགེ་སོགས་གསུམ་གྱི་ཁྱད་པར་བཤད་པ།
ཁམས་གསུམ་གྱི་ཁྱད་པར་བཤད་པ། སློབ་མི་སློབ་ཀྱི་ཁྱད་པར་བཤད་པ། སྤང་བྱ་ཡིན་མིན་གྱི་ཁྱད་པར་
བཤད་པ། དུས་གསུམ་གྱི་ཁྱད་པར་གྱི་དམིགས་བསལ་བཤད་པ་རྣམས་སུ་ཡོད་པའི་ཕྱིར། དང་པོ་གྲུབ་
སྟེ། ཐོབ་པ་རྙེད་དང་ལྡན་པའོ། །ཞེས་འབྱུང་བ་ལས། ཐོབ་པ་རྙེད་པ་ལྡན་པ་གསུམ་མིང་གི་རྣམ་གྲངས་
ཡིན་ཞིང་། ནང་གསེས་ཀྱིས་ཕྱེ་ན་སྔ་མ་སྤྱི་མིང་དང་། ཕྱི་མ་གཉིས་སྒོས་མིང་དུ་འགྱུར་བའི་ཕྱིར་དང་།
དབྱེ་བའི་དབང་དུ་བྱས་ན་དང་པོ་ལ་གསར་དུ་ཐོབ་པ་དང་མ་ཐོབ་པའི་ཐོབ་པ་གཉིས། གཉིབ་བ་ལ་
གསར་དུ་རྙེད་པ་དང་། ཉམས་པ་ལས་རྙེད་པ་གཉིས། གསུམ་པ་ལ་ཉམས་པ་ལས་ལྡན་པ་དང་། ཐོབ་
ནས་ལྡན་པ་གཉིས་ཡོད་པའི་ཕྱིར། གཉིས་པ་ཡོད་དེ། ཐོབ་དང་མ་ཐོབ་རང་རྒྱུད་དུ། །གཏོགས་པ་རྣམས་
ཀྱིའོ་འགོག་གཉིས་ཀྱི། ཞེས་འབྱུང་བ་ལས། ཐོབ་པ་གང་དང་གང་ཐོབ་བྱའི་ཆོས་གང་གི་རྒྱུད་ཀྱིས་བསྡུས་
པ་དེ་རང་དང་རྒྱུད་གཅིག་པའི་གང་ཟག་གི་རྒྱུད་ཀྱིས་བསྡུས་པ་གཅིག་ངེས་པར་དགོས་པའི་ཕྱིར་ཏེ། ལྷ་
བྱིན་གྱི་རྒྱུད་ཀྱི་ཐོབ་པ་མཆོད་སྦྱིན་གྱི་རྒྱུད་ལ་འབྱུང་བ་མེད་པའི་ཕྱིར། ཐོབ་པ་གང་ཡིན་ཐོབ་བྱའི་ཆོས་
རྒྱུད་ལྡན་གྱི་གང་ཟག་གི་རྒྱུད་ཀྱིས་བསྡུས་པར་ནི་མ་ངེས་ཏེ། ལམ་གོང་མ་གོང་མ་ལ་གནས་པའི་གང་ཟག་
རྒྱུད་ལ་འོག་མ་འོག་མའི་ཐོབ་པ་ཡོད་པའི་ཕྱིར། དེ་དག་ནི་ཐོབ་བྱ་འདུས་བྱས་ཀྱི་དབང་དུབྱས་ཀྱི། འདུས་
མ་བྱས་ལ་དེ་མི་རུང་སྟེ། འགོག་པ་གཉིས་ལྟ་བུའི་ཐོབ་པ་རྒྱུད་ཀྱིས་བསྡུས་ཀྱང་དེ་གཉིས་རྒྱུད་ཀྱིས་མ་
བསྡུས་པའི་ཕྱིར། ཐོབ་པ་ལ་བཤད་པ་བཞིན་དུ་མ་ཐོབ་པ་ལ་ཡང་སྦྱར་བར་བྱ་སྟེ། རྩ་བར་ཐོབ་དང་མ་
ཐོབ་ཅེས་གསུངས་ཤིང་། ཉན་ཐོས་སྒོམ་ལམ་པས་མི་སློབ་ལམ་མ་ཐོབ་པའི་མ་ཐོབ་པ་དེ་གང་ཟག་དེ་
དང་རྒྱུད་གཅིག་པའི་མཐོང་ལམ་པ་དང་སྦྱོར་ལམ་པ་སོགས་ལ་ཡོད་པ་མ་གཏོགས། རྒྱུད་ཐ་དད་པའི་
གང་ཟག་གཞན་གྱི་རྒྱུད་ལ་མེད་པ་ལས་ཤེས་པའི་ཕྱིར་སྙམ་མོ། །གསུམ་པ་དུས་གསུམ་གྱི་ཁྱད་པར་



72
བ་པ་བཤད་པ།
གནས་གཉིས་པ།
བཤད་དུ་ཡོད་དེ། དུས་གསུམ་པ་ཡི་རྣམ་པ་གསུམ། ཞེས་འབྱུང་བ་ལས། ཐོབ་བྱའི་ཆོས་འདས་པ་ལྟ་བུ་
རེ་རེ་ལའང་། དེའི་ཐོབ་པ་འདས་མ་འོངས་ད་ལྟར་བ་གསུམ་གསུམ་ཡོད་པའི་ཕྱིར། དཔེར་ན། སོ་ཐར་
སྡོམ་པ་འདས་པའི་ཐོབ་པ་འདས་པ་དང་། དེ་འདས་པའི་ཐོབ་པ་ད་ལྟར་བ་དང་། དེ་འདས་པའི་ཐོབ་པ་
མ་འོངས་པ་གསུམ་ཡོད་ཅིང་། དང་པོ་སོ་ཐར་སྡོམ་པའི་སྔར་སྐྱེས་པ་དང་། གཉིས་པ་དེ་དང་ལྷན་ཅིག་
སྐྱེས་པ་དང་། གསུམ་པ་དེའི་ཕྱིས་སྐྱེས་པར་འཇོག་པའི་ཕྱིར་དང་། མིང་འདོགས་ཀྱང་སྔ་མ་ལ་ཁྱུ་མཆོག་
ལྟར་སྔོན་ལ་ལྡིང་པའི་ཐོབ་པ། བར་པ་ལ་ལུས་དང་། གྲིབ་མ་ལྟ་བུའི་ཐོབ་པ། ཕྱི་མ་ལ་བེའཕྱིས་འབྲང་ལྟ་
བུའི་ཐོབ་པ་ཞེས་བརྗོད་པའི་ཕྱིར། དེ་བཞིན་དུ་སོ་ཐར་སྡོམ་པ་ད་ལྟར་བའི་ཐོབ་པ་འདས་པ་སོགས་
གསུམ་དང་། དེ་མ་འོངས་པའི་ཐོབ་པ་འདས་པ་སོགས་གསུམ་ལའང་སྦྱར་བར་བྱའོ། །བཞི་བ་དགེ་
སོགས་གསུམ་གྱི་ཁྱད་པར་བཤད་དུ་ཡོད་དེ། དགེ་ལ་སོགས་ཀྱི་དགེ་ལ་སོགས། ཞེས་འབྱུང་བ་ལས།
དགེ་བའི་ཐོབ་པ་དགེ་བ། མི་དགེ་བའི་ཐོབ་པ་མི་དགེ་བ། ལུང་མ་བསྟན་གྱི་ཐོབ་པ་ལུང་མ་བསྟན་ཡིན་
པའི་ཕྱིར། ལྔ་པ་ཁམས་གསུམ་གྱི་ཁྱད་པར་བཤད་དུ་ཡོད་དེ། དེར་གཏོགས་རྣམས་ཀྱི་རང་ཁམས་པ། །
མ་གཏོགས་རྣམས་ཀྱི་རྣམ་པ་བཞི། ཞེས་འབྱུང་བ་ལས། ཐོབ་བྱའི་ཆོས་འདོད་ཁམས་སུ་གཏོགས་པ་
རྣམས་ཀྱི་ཐོབ་པ་འདོད་པར་གཏོགས་ཤིང་། དེ་ཉིད་ཁམས་གོང་མ་གཉིས་ལ་སྦྱར་བར་བྱ་བ་དང་། ཟག་
པ་མེད་པའི་ཆོས་ཀྱི་ཐོབ་པ་ཁམས་གང་དུ་ཡང་མ་གཏོགས་པའི་ཕྱིར། དྲུག་པ་ཡོད་དེ། སློབ་དང་མི་སློབ་
མིན་གྱི་གསུམ། ཞེས་འབྱུང་བ་ལས། སློབ་པའི་ཐོབ་པ་སློབ་པ། མི་སློབ་པའི་ཐོབ་པ་མི་སློབ་པ། གཉིས་
ཀ་མ་ཡིན་པའི་ཐོབ་པ་གཉིས་ཀ་མ་ཡིན་པའི་ཕྱིར། བདུན་པ་ཡོད་དེ། སྤང་བྱ་མིན་པའི་རྣམ་གཉིས་
འདོད། ཅེས་འབྱུང་བ་ལས། མཐོང་སྤངས་ཀྱི་ཐོབ་པ་མཐོང་སྤང་། སྒོམ་སྤངས་ཀྱི་ཐོབ་པ་སྒོམ་སྤང་།
སྤང་བྱ་མ་ཡིན་པའི་ཐོབ་པ་སྤང་བྱ་མ་ཡིན་པའི་ཕྱིར། བརྒྱད་པ་དུས་གསུམ་གྱི་ཁྱད་པར་གྱི་དམིགས་
བསལ་བཤད་དུ་ཡོད་དེ། ལུང་བསྟན་མིན་ཐོབ་ལྷན་ཅིག་སྐྱེ། །མངོན་ཤེས་སྤྲུལ་པ་མ་གཏོགས་པ། ཞེས་
འབྱུང་བ་ལས། མ་བསྒྲིབས་ལུང་མ་བསྟན་གྱི་ཐོབ་པ་རང་དང་ལྷན་ཅིག་སྐྱེ་བ་མ་གཏོགས་པ་སྔ་ཕྱིར་མི་



མ་ཐོབ་པ་བཤད་པ།
，
གནས་གཉིས་པ།
སྐྱེ་བའི་ཕྱིར་དང་། དེ་ཡང་དམིགས་བསལ་གྱི་དབང་དུ་བྱས་ན་མ་བསྒྲིབས་ལུང་མ་བསྟན་དུ་གྱུར་པའི་
ལྷའི་མིག་དང་། རྣ་བའི་མངོན་ཤེས་དང་། སྤྲུལ་སེམས་ཀྱི་ཐོབ་པ་ནི་དེ་དག་དང་ལྷན་ཅིག་སྐྱེ་བར་མ་ངེས་
སོ་ཞེས་སྦྱར་བར་བྱ་བ་ཡིན་པའི་ཕྱིར། མ་བསྒྲིབས་ལུང་མ་བསྟན་ལས་གཞན་པའི་ཆོས་དགེ་བའི་ཐོབ་པ་
དང་ལྷན་ཅིག་སྐྱེ་བའང་ཡོད་དེ། བསྒྲིབས་པའི་གཟུགས་ཀྱི། ཞེས་འབྱུང་བ་ལས། གཟུགས་ཁམས་ཀྱི་
བསྒྲིབས་པའི་གཟུགས་ཀྱི་ཐོབ་པ་དང་དེ་ལྷན་ཅིག་སྐྱེ་བའི་ཕྱིར་ཏེ། དེ་ཀུན་ནས་བསླངས་པའི་ཀུན་སློང་
སྟོབས་ཆུང་བའི་ཕྱིར། ལུང་མ་བསྟན་ལ་བཤད་པ་བཞིན་དུ་དགེ་མི་དགེའི་ཐོབ་པ་ལའང་དུས་གསུམ་དུ་
འགྱུར་མི་འགྱུར་གྱི་བྱེ་བྲག་ཡོད་དེ། འདོད་པ་ན། གཟུགས་ཀྱི་སྔར་ནི་སྐྱེ་བ་མེད། ཅེས་འབྱུང་བ་ལས།
འདོད་པ་ན་སྤྱོད་པའི་སྡོམ་པ་དང་སྡོམ་མིན་ལྟ་བུའི་གགས་དགེ་མི་དགེའི་ཐོབ་པ་རང་གི་སྔར་སྐྱེ་བ་མེད་
ཀྱི་ལྷན་ཅིག་དང་ཕྱིས་སྐྱེ་བ་ཡོད་པའི་ཕྱིར། འོ་ན་ཐོབ་པ་རྫ་ས་ཡོད་ཡིན་ནམ། བཏགས་ཡོད་ཡིན་ཞེ་ན།
བྱེ་སྨྲ་རང་ལུགས་ལ་རྫས་ཡོད་ཡིན་ཏེ། ལུང་ལས་རྫས་ཡོད་དུ་བཤད་པའི་ཕྱིར། དེ་ལ་མདོ་སྡེ་པ་ན་རེ།
འཁོར་ལོས་བསྒྱུར་རྒྱལ་ལ་རྒྱལ་སྲིད་སྣ་བདུན་ལྡན་པར་ཐལ། དེ་ལྡན་པར་ལུང་ལས་གསུངས་པའི་ཕྱིར།
ཁྱབ་པ་ཁས། འདོད་ན། དེ་ལ་དེ་བདུན་གྱི་ཐོབ་པ་ཡོད་པར་ཐལ་ལོ། འདོད་མི་ནུས་ཏེ། རང་རྒྱུད་དུ་
གཏོགས་པ་རྣམས། ཞེས་སོགས་ཀྱི་གཞུང་དང་འགལ་ཞིང་། འཁོར་ལོ་དང་ནོར་བུའི་ཐོབ་པ་མི་འཐད་
པའི་ཕྱིར་དང་
། ལུང་གི་དོན་རིན་ཆེན་བདུན་ལ་དབང་བས་ལྡན། ཞེས་བརྗོད་པ་ཙམ་ཡིན་པའི་ཕྱིར། ཞེ་
ན་སློབ་དཔོན་ཕྱོགས་དེ་གཉིས་གང་བཞེད་སྐབས་དང་སྦྱར་དགོས་པ་སྔར་བཤད་པ་ལྟར་རོ། ཐོབ་པ་དང་
ཐོབ་པའི་ཐོབ་པ་དང་། ཐོབ་བྱའི་ཆོས་ཀྱི་ཁྱད་པར་ཡང་མེད་པ་མ་ཡིན་ཏེ། དཔེར་ན་མཐོང་ལམ་གྱི་ཐོབ་
པས་ལམ་དེ་མཐོང་ལམ་པ་ལ་ལྡན་པར་བྱེད། དེའི་ཐོབ་པའི་ཐོབ་པས་ལམ་དེ་དང་དེའི་ཐོབ་པ་གཉིས་ཀ་
གང་ཟག་དེ་ལ་ལྡན་པར་བྱེད། ཆོས་གསུམ་པོ་ཡང་ཕན་ཚུན་རྫས་ཡོད་པ་ཁོ་ན་ཡིན་པའི་ཕྱིར། །
གཉིས་པ་ནི། མ་ཐོབ་པ་བཤད་དུ་ཡོད་དེ། མ་ཐོབ་མ་བསྒྲིབས་ལུང་མ་བསྟན། །འདས་མ་སྐྱེས་
ཀྱི་དེ་རྣམ་གསུམ། །འདོད་སོགས་གཏོགས་དང་དྲི་མེད་ཀྱི་འམ། །ལམ་མ་ཐོབ་པ་སོ་སོ་ཡི། །སྐྱེ་བོར་
ངན



74
སྐལ་མཉམ་བཤད་པ།
གནས་གཉིས་པ།
“ར
།
འདོད། ཅེས་འབྱུང་བ་ལས། ངོ་བོ་མ་བསྒྲིབས་ལུང་མ་བསྟན་ཡིན་པ་དང་། ཐོབ་བྱ་འདས་པ་དང་མ་
འོངས་པའི་མ་ཐོབ་པ་དུས་གསུམ་ག་ཡོད་ཀྱང་། ཐོབ་བྱ་ད་ལྟ་བའི་མ་ཐོབ་པ་ད་ལྟ་བར་མེད་པ་དང་།
ཁམས་གསུམ་གང་རུང་དུ་གཏོགས་པ་དང་། ཟག་མེད་ཀྱི་ལམ་གྱི་མ་ཐོབ་པ་སོ་སྐྱེར་འདོད་པའི་ཕྱིར། དང་
པོ་དེར་ཐལ། ལུང་མ་བསྟན་གང་ཞིག་བསྒྲིབས་ལུང་མ་བསྟན་མ་ཡིན་པའི་ཕྱིར། དང་པོ་དེར་ཐལ། ཡོད་
པ་གང་ཞིག་དགེ་མི་དགེ་གང་ཡང་མ་ཡིན་པའི་ཕྱིར་ཏེ། དགེ་རྩ་ཆད་པ་དང་མི་དགེ་བ་སྤངས་པའི་རྒྱུད་
ལའང་ཡོད་པའི་ཕྱིར། གཉིས་པ་དེར་ཐལ། དགྲ་བཅོམ་པའི་རྒྱུད་ལ་ཡོད་པའི་ཕྱིར། ཁམས་གསུམ་གང་
ང་དུགཏོགས་པ་ཡང་དེར་ཐལ། འདོད་པའི་གང་ཟག་གི་རྒྱུད་ལ་ཆོས་གང་གི་མ་ཐོབ་པ་ཡོད་ཀྱང་འདོད་
ཁམས་སུགཏོགས་ཤིང་། དེས་གོང་མ་གཉིས་ཀྱི་རྟེན་ཅན་ལའང་སྦྱར་འོས་པའི་ཕྱིར་ཏེ། མ་ཐོབ་པ་ནི་ཆོས་
དབང་མི་བཙན་པར་རྟེན་དབང་བཙན་པའི་ཕྱིར་ཏེ། ཁམས་ལས་འདས་པ་དྲི་མེད་འགོག་གཉིས་ཀྱིའང་
མ་ཐོབ་པ་ཁམས་སུ་གཏོགས་པར་བྱ་བའི་ཕྱིར། ལམ་མ་ཐོབ་པ་ཞེས་སོགས་གཞུང་རྐང་པ་ཕྱེད་དང་
གཉིས་ཀྱིས་སོ་སྐྱེས་ལ་གང་ཟག་གིས་མ་ཁྱབ་པར་བསྟན་ནམ་དཔྱད་དོ། །མ་ཐོབ་པ་དེ་ཉམས་པར་བྱེད་
པའི་དུས་ཀྱང་ཡོད་དེ། དེ་ཐོབ་དང་། །ས་འཕོས་ནས་ནི་རྣམ་ཉམས་འགྱུར། ཞེས་འབྱུང་བ་ལས། ཐོབ་
བྱའི་ཆོས་དེ་ཐོབ་ན་དེ་མ་ཐོབ་པ་ཉམས་པར་འགྱུར་ཞིང་། ས་གཞན་དུ་འཕོས་པའི་སྒོ་ནས་ཀྱང་ཉམས་
པར་འགྱུར་བའི་ཕྱིར། །
གསུམ་པ་སྐལ་མཉམ་བཤད་དུཡོད་དེ། སྐལ་མཉམ་སེམས་ཅན་འདྲ་བའོ། །ཞེས་འབྱུང་བ་ལས།
སེམས་ཅན་ཕན་ཚུན་འདྲ་བར་བྱེད་པའི་ལྡན་མིན་འདུ་བྱེད་རྫས་ཡོད་ཞིག་ལ་འཇོག་ཅིང་། དབྱེ་ན་ཐ་དད་
མིན་པའི་སྐལ་མཉམ་དང་། ཐ་དད་པའི་སྐལ་མཉམ་གཉིས་སུ་ཡོད་པའི་ཕྱིར་དང་། མཚན་གཞིའི་དབང་
དུ་བྱས་ན་གང་སྤེལ་དུ། གཡོ་བ་རང་བཞིན་མཚུངས་གྱུར་ཅིང་། ཞེས་སོགས་འབྱུང་བ་ལྟར་མི་མཐའ་དག་
ལ་ཁྱབ་པའི་ལུས་ཀྱི་གཡོ་བ་སོགས་ལས་མིར་དཔོག་པའམ། མིར་མཉམ་པར་བྱེད་པ་ལྟ་བུ་ལ་བྱེད་པའི་



གནས་གཉིས་པ།
ན
སྙོམས་འཇུག་གཉིས་བཤད་པ།
བཞི་པ་འདུཤེས་མེད་པ་བཤད་དུ་ཡོད་དེ། འདུཤེས་མེད་པ་པ་འདུཤེས། །མེད་པར་སེམས་དང་
སེམས་བྱུང་རྣམས། །འགོག་པའོ་རྣམ་སྨིན་དེ་འབྲས་ཆེ། ཞེས་འབྱུང་བ་ལས། ངོ་བོའི་དབང་དུ་བྱས་ན།
འབྲས་བུ་ཆེ་བའི་ཕྱོགས་གཅིག་ན་ཡོད་པའི་འདུ་ཤེས་མེད་པའི་སྙོམས་འཇུག་དང་ལྡན་པས་རབ་ཏུ་ཕྱེ་
བའི་ལྷ་ཞིག་ལ་འཇོག་ཅིང་། ལྷ་དེའི་ཁྱད་པར་ཡང་རྣམ་སྨིན་འབྲས་ཡིན་པ་དང་། ཤི་ནས་ངེས་པར་
འདོད་ཁམས་སུ་སྐྱེ་བ་སོགས་ཡིན་པའི་ཕྱིར་ལྷ་དེ་དག་འཆི་བའི་ཚེ་འདུ་ཤེས་འང་བ་མ་གཏོགས་གཞན་
གྱི་ཚེ་མི་འབྱུང་སྟེ། མདོ་ལས་སེམས་ཅན་དེ་དག་དུས་རིང་མོ་ཞིག་ཏུ་འདུག་སྟེ། འདུས་ཤེས་སྐྱེས་ནས་
གནས་དེ་ནས་འཆི་བར་འགྱུར་རོ། །ཞེས་གསུངས་པའི་ཕྱིར། ཁོ་ན་རེ་དེ་མི་འཐད་དེ། དེའི་རྒྱུད་ལ་ཡིད་
དབང་ཡོད་པའི་ཕྱིར་ཏེ། དེའི་རྒྱུད་ལ་ཡིད་དབང་དང་ལྡན་པའི་ཕྱིར་ན་མ་ཁྱབ་སྟེ། དེའི་རྒྱུད་ལ་དེ་དབང་
འབྱོར་བའི་ཚུལ་གྱིས་ལྡན་ཞིང་མངོན་གྱུར་དུམེད་པའི་ཕྱིར།
ལྔ་པ་སྙོམས་འཇུག་གཉིས་བཤད་དུ་ཡོད་དེ། འདུ་ཤེས་མེད་པའི་སྙོམས་འཇུག་དང་འགོག་པའི་
སྙོམས་འཇུག་གཉིས་ཡོད་པའི་ཕྱིར། དང་པོ་བཤད་དུ་ཡོད་དེ། དེ་བཞིན་འདུ་ཤེས་མེད་སྙོམས་འཇུག །
བསམ་གཏན་ཐ་མར་འབྱུང་འདོད་པས། །དགེ་བའོ་སྐྱེས་ནས་མྱོང་འགྱུར་ཉིད། །འཕགས་པའི་མ་ཡིན་
དུས་གཅིག་འཐོབ། ཅེས་འབྱུང་བ་ལས། སྙོམས་འཇུག་དེ་ཉིད་ཁྱད་པར་བདུན་ལྡན་དུ་འཆད་པའི་ཕྱིར།
དེའི་ཚུལ་ནི། དགག་བྱ་འགོག་ཚུལ་གྱི་ཁྱད་པར་དང་ལྡན་ཏེ་སེམས་སེམས་བྱུང་བརྟེན་པ་མ་ཡིན་པ་རྣམས་
འགོག་པའི་ཕྱིར། སའི་ཁྱད་པར་དང་ལྡན་ཏེ། བསམ་གཏན་ཐ་མ་སྟེ་བཞི་པའི་སས་བསྡུས་པའི་ཕྱིར།
ཡིད་བྱེད་ཀྱི་ཁྱད་པར་དང་ལྡན་ཏེ། འདུ་ཤེས་སུན་འབྱིན་པའི་རྣམ་པར་ངེས་པར་འབྱུང་འདོད་པ་ཉིད་ཡིན་
པའི་ཕྱིར། ངོ་བོའི་ཁྱད་པར་དང་ལྡན་ཏེ། དགེ་བ་ཡིན་པའི་ཕྱིར། མྱོང་འགྱུར་གྱི་ཁྱད་པར་དང་ལྡན་ཏེ།
སྐྱེས་ནས་མྱོང་འགྱུར་ཁོ་ན་ཡིན་པའི་ཕྱིར། རྟེན་གྱི་ཁྱད་པར་དང་ལྡན་ཏེ། སོ་སྐྱེ་ཁོ་ནའི་རྒྱུད་ཀྱིས་བསྡུས་
པའི་ཕྱིར། འཐོབ་ཚུལ་གྱི་ཁྱད་པར་དང་ལྡན་ཏེ། རང་གི་ཐོབ་པ་རང་དང་ལྷན་ཅིག་ཁོ་ནར་འཐོབ་པའི་
ཕྱིར། གཉིས་པ་འགོག་སྙོམས་བཤད་དུ་ཡོད་དེ། འགོག་པ་ཞེས་པའང་དེ་བཞིན་ཉིད། །འདི་གནས་དོན་



སྙོམས་འཇུག་གཉིས་བཤད་པ།
གནས་གཉིས་པ།
དུ་སྲིད་རྩེ་སྐྱེ། །དགེ་བའོ་གཉིས་སུ་མྱོང་འགྱུར་དང་། །མ་ངེས་འཕགས་པའི་སྦྱོར་བས་འཐོབ། །ཐུབ་པའི་
བྱང་ཆུབ་ཀྱིས་ཐོབ་བྱ། །དང་པོ་མ་ཡིན་སྐད་ཅིག་མ། །སུམ་ཅུ་རྩ་བཞི་ཐོབ་ཕྱིར་རོ། ཞེས་འབྱུང་བ་ལས།
སྙོམས་འཇུག་དེ་ཉིད་ཁྱད་པར་བདུན་ལྡན་དུ་འཆད་པའི་ཕྱིར། དེ་ཡི་ཚུལ་ནི། དགག་བྱ་འགོག་ཚུལ་གྱི་
ཁྱད་པར་དང་ལྡན་ཏེ། འདུ་ཤེས་མེད་པའི་སྙོམས་འཇུག་དེ་བཞིན་དུ་སེམས་སེམས་བྱུང་རགས་པ་འགོག་
པའི་ཕྱིར། ཡིད་བྱེད་ཀྱི་ཁྱད་པར་དང་ལྡན་ཏེ། ཚོར་འདུ་རགས་པས་སྐྱོ་ནས་ཞི་བར་གནས་པའི་བསམ་
པས་ཞུགས་པའི་ཕྱིར། སའི་ཁྱད་པར་དང་ལྡན་ཏེ། སྲིད་རྩེའི་སར་གཏོགས་པའི་ཕྱིར་ཏེ། འདི་བསྒོམས་པ་
ལས་སྲིད་རྩེར་སྐྱེ་བའི་ཕྱིར། ངོ་བོའི་ཁྱད་པར་དང་ལྡན་ཏེ། དགེ་བ་ཡིན་པའི་ཕྱིར། མྱོང་འགྱུར་གྱི་ཁྱད་
པར་དང་ལྡན་ཏེ། སྐྱེ་གནས་མྱོང་འགྱུར་དང་། ལན་གྲངས་གཞན་ལ་མྱོང་འགྱུར་དང་། རྣམ་སྨིན་མྱོང་བར་
མ་ངེས་པ་གསུམ་དང་ལྡན་པའི་ཕྱིར། ཕྱིར་མི་འོང་འདོད་ཁམས་སུ་འགོག་སྙོམས་སྐྱེད་ནས། སྲིད་རྩེར་སྐྱེ་
བས་སྐྱེད་ན་སྐྱེ་གནས་མྱོང་འགྱུར་དང་། དེ་ཉམས་ནས་གཟུགས་ཁམས་སུ་སྐྱེས། ཡང་སྲིད་རྩའི་སེམས་
ཐོབ་པ་ཞིག་གིས་སྐྱེད་ན་ལན་གྲངས་གཞན་ལ་མྱོང་འགྱུར་དང་། དགྲ་བཅོམ་པས་སྐྱེད་ན་མྱོང་བར་མ་
ངེས་པ་ཡིན་པའི་ཕྱིར། རྟེན་གྱི་ཁྱད་པར་དང་ལྡན་ཏེ། འཕགས་པ་ཁོ་ནའི་རྒྱུད་ལ་ཡོད་པའི་ཕྱིར། ཐོབ་
ཚུལ་གྱི་ཁྱད་པར་དང་ལྡན་ཏེ། ཁ་པ་མ་གཏོགས་པ་རྣམས་ཀྱིས་ནི་སྦྱོར་བ་འབད་རྩོལ་གྱི་ཐོབ་པའི་ཕྱིར།
ཐུབ་པས་འབད་རྩོལ་ལ་མི་ལྟོས་ཏེ། ཟག་པ་ཟད་པའི་དུས་སུ་སྙོམས་འཇུག་དེ་ཉིད་ཐོབ་པའི་ཕྱིར། བྱང་
ཆུབ་མ་བརྙེས་པའི་དང་པོར་འགོག་པ་ལ་ཞུགས་པ་མ་ཡིན་པའི་ཕྱིར་ཏེ། རྡོ་རྗེ་གདན་དུ་ཤེས་བཟོད་སྐད་
ཅིག་མ་བཅུ་དྲུག སྲིད་རྩེའི་སྒོམ་སྤང་དགུའི་གཉེན་པོ་སྒོམ་ལམ་བར་ཆད་མེད་ལམ་དགུ་རྣམ་གྲོལ་ལམ་
དགུ་སྟེ་སུམ་ཅུ་རྩ་བཞི་བསྒོམས་ནས་བྱང་ཆུབ་ཐོབ་པའི་ཕྱིར། འོ་ན་སེམས་མེད་ཀྱི་སྙོམས་འཇུག་གཉིས་
ལུས་རྟེན་གང་ལ་བཞག་ཅེ་ན། བཤད་དུ་ཡོད་དེ། གཉིས་ཀ་འདོད་དང་གཟུགས་རྟེན་ཅན། །འགོག་པ་
དང་པོར་མིའི་ནང་དུ། ཞེས་འབྱུང་བ་ལས། སྙོམས་འཇུག་གཉིས་ཀ་འདོད་གཟུགས་གང་རུང་གི་རྟེན་ལ་
མངོན་དུ་བྱེད་ཅིང་། འགོག་སྙོམས་གཙོ་ཆེར་མིའི་རྟེན་ལ་ཐོབ་པའི་ཕྱིར། མིའི་རྟེན་ཁོ་ན་ལས་ཐོབ་པར་ནི་



གནམ་གཉིས་པ།
མཚན་ཉིད་སྐྱེ་སོགས་བཞི་བཤད་པ།
་
77
14
མ་ངེས་ཏེ། འདོད་ལྷའི་རྟེན་ཅན་གྱི་ཕྱིར་མི་འོང་ལུས་མངོན་བྱེད་ཀྱི་མིའི་རྟེན་ལ་འགོག་སྙོམས་ཐོབ་པ་སྔོན་
སོང་མ་ཡིན་པའི་ཕྱིར་ཏེ། འདོད་པར་ལས་ཉོན་གྱི་སྐྱེ་བ་ལེན་པའི་ཕྱིར་མི་འོང་མེད་པའི་ཕྱིར།
ག་པ་སྲོག་བཤད་དུཡོད་དེ། སྲོག་ནི་ཚེ་ཡིན། ཞེས་སོགས་རྐང་པ་གཉིས་ཀྱི་དོན་བཤད་པ་ལྟར་
ཡིན་པའི་ཕྱིར། ཁ་ཅིག །སྲོག་ཡིན་པའི་གཟུགས་ཅན་དང་ཤེས་པ་ཁས་ལེན་པ་ནི་མི་འཐད་དེ། སྲོག་ཡིན་
ན་ལྡན་མིན་འདུབྱེད་ཡིན་དགོས་པའི་ཕྱིར་དང་། རླུང་ལ་སྲོག་གི་མིང་གི་བཏགས་ནས་འཇུག་པའི་ཕྱིར།
བདུན་པ་མཚན་ཉིད་བཤད་དུ་ཡོད་དེ། མཚན་ཉིད་དག་ནི་སྐྱེ་བ་དང་། །རྒ་དང་གནས་དང་མི་
རྟག་ཉིད། །དེ་དག་སྐྱེ་བའི་སྐྱེ་ལ་སོགས། །དེ་ཆོས་བརྒྱད་དང་གཅིག་ལ་འཇུག །ཅེས་འབྱུང་བ་ལས་ཐོན་
པར་འགྱུར་བའི་ཕྱིར།. དེའི་ཚུལ་ནི་འདུས་བྱས་ཀྱི་མཚན་ཉིད་སྐྱེ་བ་རྒ་བ་གནས་པ་མི་རྟག་པ་སྟེ་བཞི་
གཅིག་ཆར་སྐྱེ་ཞིང་བྱེད་ལས་ཀྱང་དང་པོས་སྐྱེད་པར་བྱེད། གཉིས་པས་རྙིངས་པར་བྱེད། གསུམ་པས་གནས་
པར་བྱེད། བཞི་པས་འཇིག་པར་བྱེད། ཅེས་སྦྱར་ཏེ་སྒྲ་དོན་ཀྱང་དེ་ལྟར་རོ། །འོ་ན་མདོ་ལས། གསུམ་པོ་
འདི་དག་ནི་འདུས་བྱས་ཀྱི་མཚན་ཉིད་ཡིན་ཏེ། གསུམ་གང་ཞེ་ན་འདུས་བྱས་ལ་སྐྱེ་བར་ཡང་མངོན་ནོ། །
འཇིགས་པར་ཡང་མངོན་ནོ། །གནས་པ་ལས་གཞན་དུ་འགྱུར་བ་ཡང་མངོན་ནོ། །ཞེས་གསུངས་ཤིང་། གནས་
པ་མ་གསུངས་པ་དང་འགལ་ལོ། །ཞེ་ན་གནས་པ་མ་བསྟན་པའི་སྐྱོན་མེད་དེ། གནས་པ་གཞན་འགྱུར་དང་
སྦྲེལ་ནས་བསྟན་པའི་ཕྱིར། དཔེར་ན། བཀྲ་ཤིས་དང་རྣ་ནག་མ་བཞིན་ནོ། །དེ་ལྟར་སྟོན་པའི་དགོས་པ་
ཡོད་དེ། གནས་པ་ཆགས་པའི་གཞི་ཡིན་པས་དེ་ལ་མི་ཆགས་པར་བྱ་བའི་ཆེད་ཡིན་པའི་ཕྱིར། འཆད་པོ་ཁ་
ཅིག །འདི་སྡེ་པ་གཞན་གྱི་ལུགས་དང་བྱེ་བྲག་སྨྲ་བའི་ལུགས་ལ་སེམས་ཅན་སྐྱོ་བ་སྐྱེད་པའི་ཆེད་དུ་གནས་
པ་དངོས་སུམ་བསྟན་པར་སྨྲ་བ་ནི། རང་འགྲེལ་དང་དོན་གསལ་དང་། གང་སྤེལ་གསུམ་གང་དུ་ཡང་མ་
བཤད་དོ། ཁོ་ན་རེ་སྐྱེ་བ་འདུས་བྱས་ཡིན་ན། སྐྱེ་བའི་སྐྱེ་སོགས་བཞི་ཡོད་པར་འགྱུར་ལ། འདོད་ན་ཐུག་
མེད་དུ་ཐལ་ལོ། །ཞེ་ན་མ་ཁྱབ་སྟེ། འདུས་བྱས་གཅིག་སྐྱེ་བའི་ཚེ་སྐྱེ་བ་དེ་ཆོས་བརྒྱད་དང་སྐྱེ་བའི་སྐྱེ་བ་
ཆོས་གཅིག་ལ་བྱེད་པ་འཇུག་པའི་ཕྱིར་ཏེ། འདུས་བྱས་ཀྱི་སྐྱེ་བས་འདུས་བྱས་དང༌། རང་མ་གཏོགས་པའི་



78
མིང་ཚིག་ཡི་གེའི་ཚོགས་གསུམ་བཤད་པ།
གནས་གཉིས་པ།
འདུས་བྱས་ཀྱི་རྒ་བ་སོགས་གསུམ་དང་། དེའི་སྐྱེ་བའི་སྐྱེ་བ་སོགས་བཞི་སྟེ་བརྒྱད་མ་འོངས་པ་ནས་ད་
ལྟར་བ་འདྲེན་པར་བྱེད། འདུས་བྱས་ཀྱི་སྐྱེ་བའི་སྐྱེ་བས་དེའི་རྩ་བའི་སྐྱེ་བ་གཅིག་པུ་སྐྱེད་པར་བྱེད། དེ་
བཞིན་དུ་འདུས་བྱས་ཀྱི་རྒ་བས་རང་མ་གཏོགས་པའི་དེའི་སྐྱེ་བ་སོགས་བརྒྱད་རྙིངས་པར་བྱེད། འདུས་
བྱས་ཀྱི་རྒ་བའི་རྒ་བས་དེའི་རྩ་བའི་རྒ་བ་དེ་གཅིག་པུ་རྙིངས་པར་བྱེད། འདུས་བྱས་ཀྱི་གནས་པས་ཀྱང་།
རང་མ་གཏོགས་པའི་དེའི་སྐྱེ་བ་སོགས་བརྒྱད་འཛིན་པར་བྱེད། དེའི་གནས་པའི་གནས་པས་དེའི་རྩ་བའི་
གནས་པ་གཅིག་པུ་འཛིན་པར་བྱེད། འདུས་བྱས་ཀྱི་མི་རྟག་པས་རང་མ་གཏོགས་པའི་དེའི་སྐྱེ་བ་སོགས་
བརྒྱུད་འཇིག་པར་བྱེད། དེའི་མི་རྟག་པའི་མི་རྟག་པས། དེའི་རྩ་བའི་མི་རྟག་པ་གཅིག་པུ་འཇིག་པར་བྱེད་
པ་སོགས་ཡིན་པའི་ཕྱིར། འོ་ན་མ་འོངས་པའི་སྐྱེ་བས་བསྐྱེད་བྱ་སྐྱེད་དམ་མི་སྐྱེད། སྐྱེད་ན་མ་འོངས་པ་
ཐམས་ཅད་སྐྱེ་བར་ཐལ་ལོ། ཞེ་ན་མ་ཁྱབ་སྟེ། རྒྱུ་དང་རྐྱེན་དག་མེད་པར་ནི། །སྐྱེ་བས་བསྐྱེད་བྱ་སྐྱེད་བྱེད་
མིན། ཞེས་འབྱུང་བ་ལས། རྒྱུ་རྐྱེན་མ་ཚོགས་པར་སྐྱེ་བ་ཁོ་ནས་བསྐྱེད་བྱ་རྣམས་སྐྱེད་པར་བྱེད་པ་མ་ཡིན་
པའི་ཕྱིར།
བརྒྱད་པ་ཚོགས་གསུམ་བཤད་དུཡོད་དེ། མིང་གི་ཚོགས་ལ་སོགས་པ་ནི། །མིང་དང་ངག་དང་ཡི་
གེའི་ཚོགས། ཞེས་འབྱུང་བ་ལས། མིང་སྐད་ཅིག་སྔ་ཕྱི་དུ་མ་འདུས་པའི་ཚོགས་པ་མིང་གི་ཚོགས །ཚིག་སྐད་
ཅིག་སྔ་ཕྱི་དུ་མ་འདུས་པའི་ཚོགས་པ་ཚིག་གི་ཚོགས། ཡི་གེ་སྐད་ཅིག་སྔ་ཕྱི་དུ་མ་འདུས་པའི་ཚོགས་པ་ཡི་
གེའི་ཚོགས་ཡིན་པའི་ཕྱིར། ཚོགས་གསུམ་པོ་གང་རུང་ལ་ལྡན་མིན་འདུ་བྱེད་ཡིན་པས་ཁྱབ་ཀྱང་། མིང་
ཚིག་ཡི་གེ་གསུམ་པོ་གང་རུང་ལ་དེས་མ་ཁྱབ་སྟེ། དེ་གསུམ་གང་རུང་ཡིན་ན་གཟུགས་ཡིན་པས་ཁྱབ་པའི་
ཕྱིར་ཏེ། དེ་ཡིན་ན་རྗོད་བྱེད་ཀྱི་སྒྲ་ཡིན་པས་ཁྱབ་པར་དོན་གསལ་ལས་བཤད་པའི་ཕྱིར། ཚོགས་གསུམ་
གྱི་ཁྱད་པར་གྱི་ཆོས་གཞན་ཡང་བཤད་དུ་ཡོད་དེ། འདོད་དང་གཟུགས་གཏོགས་སེམས་ཅན་སྟོན། །རྒྱུ་
མཐུན་ལུང་བསྟན་མིན་དེ་བཞིན། །སྐལ་མཉམ་རྣམ་པར་སྨིན་པའང་ཡིན། །ཁམས་གསུམ་པ་སྟེ་ཐོབ་རྣམ་
གཉིས། །མཚན་ཉིད་རྣམས་ཀྱང་སྙོམས་འཇུག་དང་། མི་ལྡན་པ་དག་རྒྱུ་མཐུན་པ། ཞེས་འབྱུང་བ་ལས།



19
གནས་གཉིས་པ།
རྒྱུ་དྲུག་བཤད་པ།།
ཁམས་འོག་མ་གཉིས་གང་རུང་ཁོ་ནར་གཏོགས་པ། རྒྱུད་ཀྱིས་བསྡུས་པ། རྒྱུ་མཐུན་ལས་བྱུང་བ། མ་
བསྒྲིབས་ལུང་མ་བསྟན་ཡིན་པ། རྣམ་སྨིན་སྐྱེས་ཡིན་པ། ཁམས་གསུམ་གྱི་སེམས་ཅན་ཀུན་ལ་ཡོད་པ།
གོང་དུ་བཤད་པའི་རྒྱུ་གཉིས་ཀྱིས་ཐོབ་པ། རྒྱུ་དེ་གཉིས་ལས་བྱུང་བ། རྒྱུ་གཉིས་ཀྱི་སྐྱེ་བ་ལ་སོགས་པའི་
མཚན་ཉིད་རྣམས་ཀྱང་རྒྱུ་གཉིས་པོ་དེ་ལས་བྱུང་བ་དང༌། སྙོམས་འཇུག་གཉིས་དང་མི་ལྡན་པ་སྟེ། དེ་
གཉིས་ཀྱི་མ་ཐོབ་པ་དག་ཀྱང་རྒྱུམཐུན་ལས་བྱུང་བ་སོགས་ཡིན་པའི་ཕྱིར།
གཉིས་པ་ཞར་ལ་རྒྱུ་རྐྱེན་འབྲས་བུ་དང་བཅས་པ་བཤད་པ་ནི། འོ་ན་རྒྱུ་དང་རྐྱེན་དག་མེད་པར་ནི།
ཞེས་བྱུང་བ་ན། དེ་རྣམས་ཇི་ལྟ་བུ་ཞེ་ན། བཤད་དུ་ཡོད་དེ། རྒྱུ་འབྲས་གཉིས་བཤད་པ་དང་། རྐྱེན་བཤད་
པ་གཉིས་སུ་ཡོད་པའི་ཕྱིར། དང་པོ་ལ་གསུམ་ཡོད་དེ། རྒྱུ་བཤད་པ་དང་། འབྲས་བུ་བཤད་པ་དང་།
གཉིས་ཀ་དང་འབྲེལ་བའི་ཆོས་བཤད་པ་རྣམས་སུ་ཡོད་པའི་ཕྱིར། དང་པོ་ལ་ཡང་གསུམ་ཡོད་དེ། དབྱེ་བ།
སོ་སོའི་མཚན་ཉིད། དུས་ངེས་པས་མཇུག་བསྡུ་བ་གསུམ་དུ་ཡོད་པའི་ཕྱིར། དང་པོ་ཡོད་དེ། བྱེད་རྒྱུ་ལྷན་
ཅིག་འབྱུང་བ་དང་། སྐལ་མཉམ་མཚུངས་པར་ལྡན་པ་དང་། །ཀུན་ཏུ་འགྲོ་དང་རྣམ་སྨིན་ཏེ། །རྒྱུ་ནི་རྣམ་
པ་དྲུག་ཏུའདོད། ཅེས་འབྱུང་བ་ལས། བྱེད་རྒྱུ་སོགས་དྲུག་ཡོད་པའི་ཕྱིར་དང་ཁུངས་ཀྱང་མདོ་ཐོར་བུ་ལས་
དྲུག་ཀ་ཚང་བར་འབྱུང་བའི་ཕྱིར། གཉིས་པ་སོ་སོའི་མཚན་ཉིད་ལ་དྲུག་ལས། དང་བོ་བྱེད་རྒྱུ་ཡོད་དེ།
རང་ལས་གཞན་པ་བྱེད་རྒྱུའི་རྒྱུ། ཞེས་འབྱུང་བ་ལས། འདུས་བྱས་དང་ཐ་དད་པའི་ཆོས་ཡིན་ན། འདུས་
བྱས་ཀྱི་བྱེད་རྒྱུ་ཡིན་དགོས་པའི་ཕྱིར་ཏེ། དེ་ཡིན་ན་འདུས་བྱས་སྐྱེ་བ་ལ་གེགས་མི་བྱེད་པའི་ཆོས་ཡིན་
དགོས་པའི་ཕྱིར། བྱེད་རྒྱུ་དེའི་དབྱེ་བ་ཡོད་དེ། བྱེད་རྒྱུ་བྱེད་པ་དང་བཅས་པ་དང་། བྱེད་རྒྱུ་བྱེད་པས་སྟོང་
པ་གཉིས་སུ་ཡོད་ཅིང་། དང་པོ་དང་འདུས་བྱས་དོན་གཅིག གཉིས་པ་དང་འདུས་མ་བྱས་པའི་ཆོས་དོན་
གཅིག་པའི་ཕྱིར། གཉིས་པ་ལྷན་ཅིག་འབྱུང་བའི་རྒྱུ་ཡོད་དེ། ལྷན་ཅིག་འབྱུང་གང་ཕན་ཚུན་འབྲས། ཞེས་
འབྱུང་བ་ལས། ལྷན་ཅིག་འབྱུང་བའི་སྒོ་ནས་ཕན་ཚུན་ཕན་འདོགས་བྱེད་དུ་གྱུར་པ་ཞིག་ལ་འཇོག་པའི་
ཕྱིར་དང་། མཚན་གཞིའི་དབང་དུ་བྱས་ན། འབྱུང་བཞིན་སེམས་ཀྱི་རྗེས་འཇུག་དང་། སེམས་དང་མཚན་



80
རྒྱུ་དྲུག་བཤད་པ།
གནས་གཉིས་པ།
ཉིད་མཚན་གཞི་བཞིན། ཞེས་འབྱུང་བ་ལས། ལྷན་ཅིག་ཏུ་ཚོགས་པའི་འབྱུང་བཞི་དང་། སེམས་ཀྱི་རྗེས་
འཇུག་དང་། སེམས་ལྟ་བུ་དང་། འདུས་བྱས་དང་། དེའི་མཚན་ཉིད་སྐྱེ་སོགས་ལྟ་བུ་ཡིན་པའི་ཕྱིར། སེམས་
ཀྱི་རྗེས་འཇུག་ཀྱང་ཡོད་དེ། སེམས་ལས་བྱུང་དང་སྡོམ་གཉིས་དང༌། །སེམས་དང་དེ་དག་གི་མཚན་ཉིད།
ཅེས་འབྱུང་བ་ལས། སེམས་ལས་བྱུང་བ་རྣམས་དང་བསམ་གཏན་དང་ཟག་མེད་ཀྱི་སྡོམ་པ་གཉིས་དང་
སེམས་ཀྱི་སྐྱེ་རྒ་སོགས་དང༌། སེམས་བྱུང་རྣམས་དང་། སྡོམ་པ་གཉིས་ཀྱི་སྐྱེ་སོགས་རྣམས་དེ་ཡིན་པའི་
ཕྱིར། དེ་རྣམས་སེམས་ཀྱི་རྗེས་འཇུག་ཏུ་འགྱུར་བའི་རྒྱུ་མཚན་ཡོད་དེ། སེམས་ཀྱི་རྗེས་འཇུག་དུས་དང་ནི། །
འབྲས་སོགས་དགེ་ལ་སོགས་པས་སོ། །ཞེས་འབྱུང་བ་ལས་རྒྱུ་མཚན་བཅུས་སེམས་ཀྱི་རྗེས་འཇུག་ཏུ་
འགྱུར་བའི་ཕྱིར་ཏེ། སེམས་དང་སྐྱེ་འགག་གནས་གསུམ་ལྷན་ཅིག་ཏུ་བྱེད་པ་དང་། དུས་ཙམ་གཅིག་པ་
དང༌། སྐྱེས་བུ་བྱེད་འབྲས་དང་། བྲལ་འབྲས་གང་རུང་གཅིག་པ་དང་། རྣམ་སྨིན་དང་རྒྱུ་མཐུན་གྱི་འབྲས་
བུ་གཅིག་པ་དང་། དགེ་མི་དགེ་ལུང་མ་བསྟན་གསུམ་པོ་གང་རུང་ཡིན་པ་གཅིག་པ་སྟེ་བཅུའི་སྒོ་ནས་དེའི་
རྗེས་འཇུག་ཏུ་འགྱུར་བའི་ཕྱིར། གསུམ་པ་ཡོད་དེ། སྐལ་མཉམ་རྒྱུ་ནི་འདྲ་བའོ། །ཞེས་འབྱུང་བ་ལས།
དགེ་བ་སྔ་མས་དགེ་བ་ཕྱི་མའི་རྒྱུ་བྱེད་པ་ལྟ་བུ་ཞིག་ལ་འཇོག་པའི་ཕྱིར། དེ་ལ་ཡང་ཁྱོད་ཆོས་གསུམ་ཚང་
བ་དགོས་ཏེ། རང་རིས་ས་པའོ་སྔར་སྐྱེས་རྣམས། ཞེས་འབྱུང་བ་ལས། རིས་གཅིག་པ་དང་། ས་གཅིག་པ་
དང་། སྔར་སྐྱེས་པ་སྟེ་གསུམ་དགོས་པའི་ཕྱིར། དང་པོ་གྲུབ་སྟེ། མཐོང་སྤང་གིས་སྒོམ་སྤང་གི་སྐལ་མཉམ་
གྱི་རྒྱུབྱེད་པ་མེད་པ་ལྟ་བུ་ཡིན་པའི་ཕྱིར། གཉིས་པ་གྲུབ་སྟེ། འདོད་པའི་མཐོང་སྤང་གིས་གཟུགས་ཀྱི་སས་
བསྡུས་ཀྱི་སྐལ་མཉམ་གྱི་རྒྱུམི་བྱེད་ལྟ་བུ་ཡིན་པའི་ཕྱིར། གསུམ་པ་གྲུབ་སྟེ། ཆོས་གང་གི་དུས་སུ་མ་འོངས་
པའི་ཆོས་རྣམས་ཀྱིས་ཆོས་དེའི་སྐལ་མཉམ་གྱི་རྒྱུ་བྱེད་པ་མེད་པའི་ཕྱིར། ཟག་མེད་ལ་ནི་འདི་མ་ངེས་ཏེ།
ས་དགུའི་ལམ་ནི་ཕན་ཚུན་དུ། །མཉམ་དང་ཁྱད་པར་ཅན་གྱི་ཡིན། ཞེས་འབྱུང་བ་ལས། ཉེར་བསྡོགས་མི་
ལྕོགས་མེད་སོགས་ས་དགུའི་ལམ་ཟག་མེད་ནི་ཕན་ཚུན་དུ་སྐལ་མཉམ་གྱི་རྒྱུ་བྱེད་པ་ཡོད་ཅིང་། དེ་ཡང་
དམན་པའི་རྒྱུ་བྱེད་པ་མི་འཐད་པས། མཉམ་པ་དང་ཁྱད་པར་ཅན་གྱི་རྒྱུ་ཡིན་པའི་ཕྱིར། ཟག་མེད་ཁོ་ན་



གནས་གཉིས་པ།
རྒྱུདྲུག་བཤད་པ།
མཉམ་པ་དང་ཁྱད་པར་ཅན་གྱི་རྒྱུཡང་མ་ཡིན་ཏེ། སྦྱོར་ང་དེ་གཉིས་ཁོ་ནའི་ཡིན། །ཐོས་དང་བསམ་ང་
ལ་སོགས་པ། ཞེས་འབྱུང་བ་ལས། འཇིག་རྟེན་པའི་དགེ་བ་སྦྱོར་བྱུང་ཡང་དེ་གཉིས་ཀྱི་རྒྱུ་ཡིན་ཏེ། དཔེར་
ན། སྦྱོར་བ་ལས་བྱུང་བའི་ཐོས་བྱུང་དང༌། བསམ་བྱུང་དང་། སྒོམ་བྱུང་ལྟ་བུ་ཡིན་པའི་ཕྱིར། འདོད་པའི་ཐོས་
བྱུང་གིས་མཉམ་པ་འདོད་པའི་ཐོས་བྱུང་དང་། ཁྱད་པར་ཅན་འདོད་པའི་བསམ་བྱུང་གི་རྒྱུ་བྱེད་པ་ཡོད།
གཟུགས་ཀྱི་ཐོས་བྱུང་གིས་དེའི་ཐོས་བྱུང་དང་། སྒོམ་བྱུང་གི་རྒྱུ་བྱེད་པ་ཡོད་པའི་ཕྱིར། བཞི་པ་མཚུངས་
ལྡན་གྱི་རྒྱུ་བཤད་དུ་ཡོད་དེ། མཚུངས་ལྡན་རྒྱུ་ནི་སེམས་དག་དང་། །སེམས་བྱུང་རྟེན་མཚུངས་ཅན་རྣམས་
སོ། །ཞེས་འབྱུང་བ་ལས། མཚུངས་ལྡན་ལྔས་མཚུངས་པར་ལྡན་པའི་སྒོ་ནས་ཕན་ཚུན་ཕན་འདོགས་བྱེད་
དུ་གྱུར་པ་ཞིག་ལ་འདོད་པའི་ཕྱིར། འོ་ན་ལྷན་ཅིག་འབྱུང་བའི་རྒྱུར་ཡངའགྱུར་བས་ཟློས་སོ་ཞེ་ན་མི་ཟློས་
ཏེ། ལྷན་ཅིག་འབྱུང་བའི་འབྲས་བུའི་རྒྱུ་བྱེད་པས་ལྷན་ཅིག་འབྱུང་བའི་རྒྱུ་དང་། རང་དང་མཚུངས་ལྡན་
གྱིས་སེམས་སེམས་བྱུང་གི་རྒྱུ་བྱེད་པས་མཚུངས་ལྡན་གྱི་རྒྱུར་བཞག་པའི་ཕྱིར། དཔེར་ན། མགྲོན་པོ་
རྣམས་ཕན་ཚུན་སྟོབས་སྐྱེད་ནས་འགྲོ་བ་དང་། ཟས་ལ་སོགས་པའི་བྱ་བ་ན་མོང་དུ་ལོངས་སྤྱད་པ་བཞིན་
ནོ། བྱེད་རྒྱུ་ནི་བྱེ་སྨྲ་འདོད་པ་ཉིད་ཡིན་གྱིས། མདོ་སྡེ་པ་ཡན་གྱིས་ཁས་མི་ལེན་ཏེ། འདུས་མ་བྱས་བྱེད་
རྒྱུར་མི་རུང་བའི་ཕྱིར་དང་། ཆོས་དེའི་རྒྱུ་ཡིན་ན་དེ་ལ་ཕན་འདོགས་པ་ཞིག་དགོས་པའི་ཕྱིར། ལྷན་ཅིག་
འབྱུང་བའི་རྒྱུདང་མཚུངས་ལྡན་གྱི་རྒྱུཡང་སྔ་མ་བཞིན་ཏེ། མདོ་སྡེ་པ་ཡན་གྱིས་རྒྱུ་འབྲས་དུས་མཉམ་
ཁས་མི་ལེན་པའི་ཕྱིར། ལྔ་པ་ཀུན་འགྲོའི་རྒྱུ་ཡོད་དེ། ཀུན་འགྲོ་ཞེས་བྱ་ཉོན་མོངས་ཅན། །རྣམས་ཀྱི་རང་
ས་ཀུན་འགྲོ་ལྔ། ཞེས་འབྱུང་བ་ལས། སྲེད་པ་སྔ་མས་སྲེད་པ་ཕྱི་མའི་རྒྱུ་བྱེད་པ་ལྟ་བུ་ཞིག་ལ་འཇོག་པའི་
ཕྱིར། ག་བ་རྣམ་སྨིན་གྱི་རྒྱུ་ཡོད་དེ། རྣམ་སྨིན་རྒྱུན་མི་དགེ་དང་། དགེ་བ་ཟག་བཅས་རྣམས་ཁོ་ན། ཞེས་
འབྱུང་བ་ལས། རང་འབྲས་འཁོར་བའི་རྣམ་སྨིན་གྱི་རྒྱུབྱེད་པའི་དགེ་བ་ཟག་བཅས་དང་། མི་དགེ་བ་གང་
རུང་ཞིག་ལ་འཇོག་པའི་ཕྱིར་ཏེ། རྣམ་སྨིན་རྒྱུར་འགྱུར་བ་ལ་ངོ་བོ་སྟོབས་ཆེ་ཞིང་སྲེད་པའི་རླན་དང་བཅས་
པ་ཞིག་དགོས་པ་གངཞིག །ལུང་མ་བསྟན་ལ་དང་པོ་མེད། ཟག་མེད་ལ་གཉིས་པ་མེད་པའི་ཕྱིར།



82
འབྲས་བུ་ལྔ་བཤད་པ།
གནས་གཉིས་པ།
གསུམ་པ་དུས་ངེས་པས་མཇུག་བསྡུ་བ་ཡོད་དེ། ཀུན་འགྲོ་སྐལ་མཉམ་དུས་གཉིས་པ། །གསུམ་
པོ་དག་ནི་དུས་གསུམ་པ། ཞེས་འབྱུང་བ་ལས། ཀུན་འགྲོ་དང་སྐལ་མཉམ་གྱི་རྒྱུ་གཉིས་འདས་པ་དང་ད་
ལྟར་བ་གཉིས་ལ་འཇོག །བྱེད་རྒྱུམ་གཏོགས་པ་གཞན་གསུམ་ནི་དུས་གསུམ་ཀ་ལ་འཇོག་པའི་ཕྱིར། །
གཉིས་པ་འབྲས་བུ་བཤད་པ་ལ་གཉིས་སུ་ཡོད་དེ། མདོར་བསྟན་པ་དང་། རྒྱས་པར་བཤད་པ་
གཉིས་སུ་ཡོད་པའི་ཕྱིར། དང་པོ་ཡོད་དེ། འདུས་བྱས་བྲལ་བཅས་འབྲས་བུ་ཡིན། །འདུས་མ་བྱས་ལ་དེ་
དག་མེད། ཅེས་འབྱུང་བ་ལས། འདུས་བྱས་ཐམས་ཅད་དང་། བྲལ་བའི་སོ་སོར་བརྟགས་འགོག་གཉིས་
འབྲས་བུར་འཇོག་པའི་ཕྱིར། འོ་ན་འདུས་མ་བྱས་ཀྱི་རྒྱུ་འབྲས་ཡོད་པར་ཐལ། འདུས་མ་བྱས་རྒྱུ་དང་
འབྲས་བུ་ཡིན་པ་ཡོད་པའི་ཕྱིར་ཞེ་ན། མ་ཁྱབ་སྟེ། སྤྱིར་འདུས་མ་བྱས་ལ་རྒྱུ་དྲུག་དང་འབྲས་བུ་ལྔ་གང་
ཡང་མེད། སོ་སོར་བརྟགས་འགོག་ཀྱང་ལམ་གྱི་ཐོབ་འབྲས་ཡིན་པ་མ་གཏོགས་དེའི་སྐྱེད་འབྲས་མ་ཡིན་
པའི་ཕྱིར། གཉིས་པ་རྒྱས་བཤད་ཡོད་དེ། རྒྱུ་གང་གི་འབྲས་བུ་གང་ཡིན་པ་དང་། འབྲས་བུ་ལྔ་སོ་སོའི་
མཚན་ཉིད་བཤད་པ་གཉིས་ཡོད་པའི་ཕྱིར། དང་པོ་ཡོད་དེ། རྣམ་སྨིན་འབྲས་བུ་ཐ་མའི་ཡིན། །བདག་
པོའི་འབྱས་བུ་དང་པོའི་ཡིན། །རྒྱུ་མཐུན་སྐལ་མཉམ་ཀུན་འགྲོ་བའི། །སྐྱེས་བུ་པ་ནི་གཉིས་ཀྱི་ཡིན། ཞེས་
འབྱུང་བ་ལས། རྣམ་སྨིན་འབྲས་ནི་རྣམ་སྨིན་གྱི་རྒྱུའི་འབྲས་བུ་དང་། བདག་པོའི་འབྲས་བུ་ནི་བྱེད་རྒྱུའི་
འབྲས་བུ་དང༌། རྒྱུ་མཐུན་གྱི་འབྲས་བུ་ནི་སྐལ་མཉམ་དང་ཀུན་འགྲོའི་འབྲས་བུ་དང་། སྐྱེས་བུ་བྱེད་པའི་
འབྲས་བུ་ནི་ལྷན་ཅིག་འབྱུང་བའི་རྒྱུ་དང་། མཚུངས་ལྡན་གྱི་རྒྱུའི་འབྲས་བུ་ཡིན་པའི་ཕྱིར། གཉིས་པ་
འབྲས་བུ་ལྔ་སོ་སོའི་མཚན་ཉིད་ལ་ལྔ་ཡོད་པ་ལས། དང་པོ་རྣམ་སྨིན་འབྲས་བུ་ཡོད་དེ། རྣམ་སྨིན་ལུང་དུ་
མ་བསྟན་ཆོས། །སེམས་ཅན་བརྗོད་ལུང་བསྟན་ཕྱིས་འབྱུང་། ཞེས་འབྱུང་བ་ལས། མ་འསྒྲིབས་ལུང་མ་
བསྟན་ཡིན་པ །རྒྱུད་ཀྱིས་བསྡུས་པ། ལུང་དུ་བསྟན་པའི་རྣམ་སྨིན་རྒྱུའི་ཕྱིར་འབྱུང་བ་སྟེ་ཁྱད་པར་གསུམ་
ལྡན་ཞིག་ལ་བརྗོད་པའི་ཕྱིར། གཉིས་པ་རྒྱུ་མཐུན་གྱི་འབྲས་བུ་ཡོད་དེ། རྒྱུ་མཐུན་རྒྱུ་དང་འདྲ་བའོ། །ཞེས་
འབྱུང་པ་ལས། རང་རྒྱུ་སྐལ་མཉམ་གྱི་རྒྱུའི་ཀུན་འགྲོའི་རྒྱུའི་འབྲས་བུར་གྱུར་པ་ཞིག་ལ་འཇོག་པའི་ཕྱིར།



83
གནས་གཉིས་པ།
རྒྱུ་འབྲས་གཉིས་ཀ་དང་འབྲེལ་བའི་ཆོས་བཤད་པ།
གསུམ་པ་ལ་འབྲས་ཡོད་དེ། བྲལ་བ་བློ་ཡི་ཟད་པའོ། །ཞེས་འབྱུང་བ་ལས། གཉེན་པོའི་སྟོབས་ཀྱིས་
ཐོབ་པའི་བྲལ་བ་ཞིག་ལ་འཇོག་པའི་ཕྱིར། བཞི་བ་སྐྱེས་བུ་བྱེད་པའི་འབྲས་བུ་ཡོད་དེ། གང་གི་སྟོབས་
ཀྱིས་གང་སྐྱེས་པའི། །འབྲས་དེ་སྐྱེས་བུ་བྱེད་ལས་སྐྱེས། ཞེས་འབྱུང་བ་ལས། སྦྱོར་ལམ་ཆོས་མཆོག་ལས་
མཐོང་ལམ་སྡུག་བསྔལ་ཆོས་བཟོད་སྐྱེས་པ་ལྟ་བུ་ཞིག་ལ་བརྗོད་པའི་ཕྱིར། ལྔ་པ་བདག་འབྲས་ཡོད་དེ།
སྔོན་བྱུང་མ་ཡིན་འདུས་བྱས་ནི། །འདུས་བྱས་ཁོ་ནའི་བདག་པོའི་འབྲས། ཞེས་འབྱུང་བ་ལས། རང་རྒྱུའི་
སྔོན་དུ་བྱུང་བ་མིན་པའི་འདུས་བྱས་སུ་གྱུར་པ་ཞིག་ལ་བརྗོད་པའི་ཕྱིར། དེ་ཡང་སྐྱེས་བུ་བྱེད་པའི་འབྲས་བུ་དང་།
བདག་འབྲས་མི་འགལ། དེ་གཉིས་དང་རྣམ་སྨིན་འབྲས་བུ་དང་རྒྱུམཐུན་གྱི་འབྲས་བུ་མི་འགལ་ལ། བྲལ་
འབྲས་ནི་འབྲས་བུ་གཞན་བཞི་དང་འགལ་བ་ཡིན་ཏེ། འདུས་བྱས་ཡིན་ན་སྐྱེས་བུ་བྱེད་པའི་འབྲས་བུ་དང་།
བདག་འབྲས་གཉིས་ཀ་ཡིན་དགོས། རྣམ་སྨིན་འབྲས་ཉིད་རྒྱུ་མཐུན་འབྲས། སྐྱེས་བུ་བྱེད་འབྲས། བདག་
འབྲས་གསུམ་ག་ཡིན། བྲལ་འབྲས་དང་འབྲས་བུ་གཞན་བཞི་གང་རུང་གི་གཞི་མཐུན་མེད་པའི་ཕྱིར། །
གསུམ་པ་རྒྱུ་འབྲས་གཉིས་ཀ་དང་འབྲེལ་བའི་ཆོས་བཤད་དུ་ཡོད་དེ། རྒྱུས་འབྲས་བུ་འབྱིན་
འཛིན་གྱི་དུས་དང་། འབྲས་བུ་རྣམས་རྒྱུ་དུ་ལས་སྐྱེས་བསྟན་པ་གཉིས་སུ་ཡོད་པའི་ཕྱིར། དང་པོ་ཡོད་དེ།
ལྔ་པོ་ད་ལྟར་འབྲས་བུ་འཛིན། །གཉིས་ནི་རབ་ཏུ་འབྱིན་པར་བྱེད། །ད་ལྟར་གྱི་དང་འདས་པ་དག །གཅིག་
ནི་འདས་པས་འབྱིན་པར་འགྱུར། ཞེས་འབྱུང་བ་ལས། རྒྱུ་ཕྱི་མ་ལྔས་ད་ལྟ་ཁོ་ནར་འབྲས་བུ་འཛིན། ལྷན་
ཅིག་འབྱུང་རྒྱུ་དང་མཚུངས་ལྡན་རྒྱུ་གཉིས་ནི་རང་གྲུབ་དུས་ཁོ་ནར་འབྲས་བུ་འབྱིན། སྐལ་མཉམ་དང་ཀུན་
འགྲོ་གཉིས་ནི་ད་ལྟར་གྱི་མཇུག་ཐོགས་དང་། འདས་པ་དག་ཀྱང་འབྱིན། རྣམ་སྨིན་གྱི་རྒྱུ་ནི་འདས་པ་ཁོ་
ནས་འབྲས་བུ་འབྱིན་པ་འགྱུར་བའི་ཕྱིར། གཉིས་པ་བཤད་དུ་ཡོད་དེ། མཚུངས་ལྡན་རྣམས་རྒྱུ་དུ་ལས་
སྐྱེས་པ་དང་། མཚུངས་ལྡན་མ་ཡིན་པ་རྣམས་རྒྱུ་དུ་ལས་སྐྱེས་པ་གཉིས་སུ་ཡོད་པའི་ཕྱིར། དང་པོ་ཡོད་དེ།
ཉོན་མོངས་ཅན་དང་རྣམ་སྨིན་སྐྱེས། །ལྷག་དང་དང་པོ་འཕགས་རིམ་བཞིན། །རྣམ་སྨིན་ཀུན་འགྲོ་དེ་
གཉིས་དང་། །བསྐལ་མཉམ་མ་གཏོགས་ལྷག་ལས་སྐྱེས། །སེམས་དང་སེམས་ལས་བྱུང་བ་ཡིན། ཞེས་



84
གནས་གཉིས་པ་
རྐྱེན་བཞི་བཤད་པ།
འབྱུང་བ་ལས། ཉོན་མོངས་ཅན་ནི་རྣམ་སྨིན་གྱི་རྒྱུ་མ་གཏོགས་རྒྱུ་ལྔ་ལས་སྐྱེས། རྣམ་སྨིན་སྐྱེས་ནི་ཀུན་
འགྲོའི་རྒྱུ་མ་གཏོགས་ལྷག་མ་ལྔ་ལས་སྐྱེས། ལྷག་མ་རྣམས་དེ་གཉིས་མ་གཏོགས་རྒྱུ་བཞི་ལས་སྐྱེས།
སྡུག་བསྔལ་ལ་ཆོས་བཟོད་ནི་དེ་གཉིས་དང་སྐལ་མཉམ་མ་གཏོགས་གཞན་གསུམ་ལས་སྐྱེས་པ་ཡིན་པའི་
ཕྱིར། གཉིས་པ་བཤད་དུ་ཡོད་དེ། མཚུངས་ལྡན་མ་གཏོགས་གཞན་དེ་བཞིན། ཞེས་འབྱུང་བ་ལས། ལྡན་
མིན་འདུབྱེད་དང་གཟུགས་ཅན་རྣམས་མཚུངས་ལྡན་གྱི་རྒྱུམ་གཏོགས་གཞན་ཉོན་མོངས་ཅན་སོགས་
བཞིར་ཕྱེ་ནས། སེམས་སེམས་བྱུང་རྣམས་ཇི་ལྟ་བ་དེ་བཞིན་དུ་སྐྱེ་བའི་ཕྱིར།
གཉིས་པ་རྐྱེན་བཤད་དུ་ཡོད་དེ། མདོར་བསྟན་རྒྱས་བཤད་གཉིས་ཀྱི་སྒོ་ནས་ཤེས་པར་བྱ་བ་
ཡིན་པའི་ཕྱིར། དང་པོ་ཡོད་དེ། རྐྱེན་ནི་བཞི་པོ་དག་ཏུ་གསུངས། །རྒྱུ་ཞེས་བྱ་བ་རྒྱུ་ལྔ་ཡིན། །སེམས་དང་
སེམས་བྱུང་སྐྱེས་པ་རྣམས། །ཐ་མ་མིན་མཚུངས་དེ་མཐག །དམིགས་པ་ཆོས་རྣམས་ཐམས་ཅད་དོ། །བྱེད་
རྒྱུ་ཞེས་བྱ་བདག་པོར་བཤད། ཅེས་འབྱུང་བ་ལས། རྒྱུའི་རྐྱེན། དེ་མ་ཐག་རྐྱེན། དམིགས་རྐྱེན །བདག་རྐྱེན་
དང་བཞི་ཡོད་ཅིང། རྒྱུ་དྲུག་གི་ཕྱི་མ་ལྔ་རྒྱུའི་རྐྱེན་དང་། ལྷག་མེད་དུ་འདའ་ཁ་མ་ཡིན་པའི་སེམས་སེམས་
བྱུང་ད་ལྟར་བ་ལྟ་བུ་དེ་མ་ཐག་རྐྱེན་དང་། ཆོས་ཐམས་ཅད་དམིགས་རྐྱེན། བྱེད་རྒྱུ་ལྟ་བུ་བདག་རྐྱེན་ཡིན་
པའི་ཕྱིར། འོ་ན་རྐྱེན་འདི་དག་དུས་གང་ལ་བྱ་བ་བྱེད་པ་ཡིན་ཞེ་ན་བཤད་དུ་ཡོད་དེ། རྒྱུ་གཉིས་པོ་དག་
འགག་པ་ལ། །བྱ་བ་བྱེད་དོ་གསུམ་པོ་ནི། །སྐྱེ་ལའོ་དེ་ལས་གཞན་པ་ཡི། །རྐྱེན་དག་དེ་ལས་ཟློག་པ་ཡིན།
ཞེས་འབྱུང་བ་ལས། རྒྱུ་རྐྱེན་དུ་གྱུར་པའི་ལྷན་ཅིག་འབྱུང་བའི་རྒྱུ་དང་མཚུངས་ལྡན་གྱི་རྒྱུ་གཉིས་པོས་
འབྲས་བུ་འགག་བཞིན་པ་ད་ལྟར་བ་ལ་བྱ་བ་བྱེད། སྐལ་མཉམ་དང་ཀུན་འགྲོ་དང༌། རྣམ་སྨིན་གྱི་རྒྱུ་
གསུམ་པོས་འབྲས་བུ་སྐྱེ་བ་མ་འོངས་པ་ལ་བྱ་བ་བྱེད། གཞན་དེ་མ་ཐག་རྐྱེན་དང་དམིགས་རྐྱེན་དག་གིས་
ནི་སྔར་བཤད་པའི་རིམ་པ་ཟློག་སྟེ་སྐྱེ་བ་མ་འོངས་པ་ལ་བྱ་བ་བྱེད་པ་དང་། འགག་པ་ད་ལྟར་བ་ལ་བྱ་བ་
བྱེད་པའི་ཕྱིར། འོ་ན་དངོས་པོ་གང་རྐྱེན་དུས་སྐྱེད་པ་ཡིན་ཞེ་ན་བཤད་དུ་ཡོད་དེ། བཞི་ཡིས་སེམས་དང་
སེམས་བྱུང་རྣམས། །གསུམ་གྱིས་སྙོམས་པར་འཇུག་པ་གཉིས། །གཞན་ནི་གཉིས་པོ་དག་ལས་སྐྱེས། །



གནས་གཉིས་པ།
ཐག་རྐྱེན་ཐག་འབྲས་བཤད་པ།
དབང་ཕྱུག་སོགས་མིན་རིམ་སོགས་ཕྱིར། ཞེས་འབྱུང་བ་ལས། རྐྱེན་བཞི་ཡིས་སེམས་སེམས་བྱུང་སྐྱེད་པ་
ཡང་། དམིགས་རྐྱེན་མ་གཏོགས་རྐྱེན་གསུམ་གྱིས་སེམས་མེད་ཀྱི་སྙོམས་འཇུག་གཉིས་སྐྱེད། གཞན་
གཟུགས་ཅན་རྣམས་ནི་རྒྱུ་རྐྱེན་དང་བདག་རྐྱེན་གཉིས་ལས་སྐྱེ་བ་ཡིན་པའི་ཕྱིར་དང་། དངོས་པོ་རྣམས་
དབང་ཕྱུག་དང་གཙོ་བོ་སོགས་ཀྱིས་བྱས་པ་ནི་ནམ་ཡང་མི་འཐད་པའི་ཕྱིར། འོ་ན་འབྱུང་བས་འབྱུང་བ་
དང་འབྱུང་འགྱུར་སོགས་སྐྱེད་ན། ཇི་ལྟར་སྐྱེད་པར་བྱེད་པ་ཡིན་ཞེ་ན་བཤད་དུ་ཡོད་དེ། དེའི་རྒྱུ་འབྱུང་བ་
རྣམ་པ་གཉིས། །འབྱུང་ལས་གྱུར་པའི་རྣམ་པ་ལྔ་། །འབྱུང་གྱུར་རྣམ་གསུམ་ཕན་ཚུན་དུ། །འབྱུང་བ་རྣམས་
ཀྱི་དེ་རྣམ་གཅིག ཅེས་འབྱུང་བ་ལས། འབྱུང་བས་འབྱུང་བ་སྐྱེད་ན་སྐལ་མཉམ་དང་ལྷན་ཅིག་འབྱུང་བའི་
རྒྱུ་བྱེད །འབྱུང་བས་འབྱུང་འགྱུར་གྱི་རྒྱུ་བྱེད་ན་སྐྱེད་པ་དང༌། རྟེན་བྱེད་པ་དང་། གནས་བྱེད་པ་དང་། སྟོན་
པར་བྱེད་པ་དང༌། འཕེལ་བར་བྱེད་པ་སྟེ་ལྔའི་སྒོ་ནས་རྒྱུ་བྱེད་པའི་ཕྱིར་དང་། འབྱུང་འགྱུར་ཕན་ཚུན་དུ་
སྐྱེད་ན་སྐལ་མཉམ་དང་ལྷན་ཅིག་འབྱུང་བའི་དང་། རྣམ་སྨིན་གྱི་རྒྱུ་བྱེད་པ་དང་། འབྱུང་འགྱུར་རྣམས་
ཀྱིས་འབྱུང་བ་སྐྱེད་ན་རྣམ་སྨིན་གྱི་རྒྱུ་གཅིག་པུ་བྱེད་པ་ཡོད་པའི་ཕྱིར། གཉིས་པ་རྒྱས་པར་བཤད་པ་ལ་
གསུམ་ཡོད་དེ། སེམས་བཅུགཉིས་བཤད་པ་དང་། སེམས་ཉི་ཤུ་བཤད་པ་དང་། སེམས་བཅུ་གཉིས་གང་
ལས་གང་རྙེད་བཤད་པ་རྣམས་སུ་ཡོད་པའི་ཕྱིར། དང་པོ་ལའང་གཉིས་སུ་ཡོད་དེ། དབྱེ་བ་དང་དེ་དག་དེ་
མ་ཐག་རྐྱེན་དུ་སྦྱར་བ་རྣམས་སུ་ཡོད་པའི་ཕྱིར། དང་པོ་ཡོད་དེ། འདོད་ཡིད་དགེ་དང་མི་དགེ་དང་།
བསྒྲིབས་པ་དང་ནི་མ་བསྒྲིབས་པ། །གཟུགས་དང་གཟུགས་མེད་པ་དག་ན། །མི་དགེ་ལས་གཞན་ཟག་
མེད་གཉིས། ཞེས་འབྱུང་བ་ལས། འདོད་པའི་དགེ་མི་དགེ །བསྒྲིབས་ལུང་མ་བསྟན། མ་བསྒྲིབས་ལུང་
མ་བསྟན་གྱི་སེམས་བཞི། ཁམས་གོང་མ་གཉིས་ན་མི་དགེ་བའི་སེམས་གཉིས་དོར་བས་གསུམ་གསུམ།
སློབ་མི་སློབ་ཀྱི་ཟག་མེད་ཀྱི་སེམས་གཉིས་རྣམས་སུ་ཡོད་པའི་ཕྱིར། གཉིས་པ་དེ་དག་དེ་མ་ཐག་རྐྱེན་དུ་
སྦྱར་བ་ཡོད་དེ། རྒྱུ་མཐུན་གྱི་ཚེ་དེ་མ་ཐག་རྐྱེན་དུ་སྦྱར་བ། ས་མཚུངས་པའི་ཚེ་དེ་ཉིད་དུ་སྦྱར་བ། ཉིད་
མཚམས་སྦྱོར་བའི་ཚེ་དེ་ཉིད་དུ་སྦྱར་བ། སྙོམས་པར་འཇུག་པའི་ཚེ་དེ་ཉིད་དུ་སྦྱར་བ། སྙོམས་འཇུག་ལས་



ཐག་རྐྱེན་ཐག་འབྲས་བཤད་པ།
གནས་གཉིས་པ།
ལྡང་བའི་ཚེ་དེ་ཉིད་དུ་སྦྱར་བ། སྙོམས་འཇུག་ཉོན་མོངས་ཅན་གྱིས་གཟིར་བའི་ཚེ་དེ་ཉིད་དུ་སྦྱར་བ། སྤྲུལ་
པ་ལ་འཇུག་པའི་ཚེ་དེ་ཉིད་དུ་སྦྱར་བ། སྤྲུལ་པ་ལས་ལྡང་བའི་ཚེ་དེ་ཉིད་དུ་སྦྱར་བ་དང་བརྒྱད་དུ་ཡོད་པའི་
ཕྱིར། དང་པོ་གྲུབ་སྟེ། བཅུ་གཉིས་པོ་རང་རང་གི་རིགས་འདྲ་སྔ་མས་རང་རང་གི་རིགས་རྒྱུན་ཕྱི་མའི་དེ་མ་
ཐག་རྐྱེན་བྱེད་པའི་ཕྱིར། གཉིས་པ་གྲུབ་སྟེ་བཅུ་གཉིས་པོས་རང་དང་རིགས་མི་གཅིག་ཀྱང་ས་མཚུངས་
པའི་སེམས་ཕྱི་མའི་དེ་མ་ཐག་རྐྱེན་བྱེད་པའི་ཕྱིར། གསུམ་པ་གྲུབ་སྟེ། ཉོན་མོངས་ཅན་གྱི་སེམས་ཀྱིས་
འཆི་སེམས་བྱས་ནས་རྣམ་ཤེས་གཞན་སྐྱེ་བ་ཡོད་པའི་ཕྱིར། ཉོན་མོངས་ཅན་གྱི་སེམས་ཀྱིས་འཆི་སེམས་
བྱས་ནས་རང་ས་དང་འོག་སར་སྐྱེ་བ་ཡོད་ཀྱང་གོང་སར་མི་སྐྱེ། དགེ་སེམས་དང་མ་བསྒྲིབས་ལུང་མ་
བསྟན་གྱི་སེམས་ཀྱི་འཆི་སེམས་བྱས་ནས། རང་ས་གོང་ས་འོག་ས་ཐམས་ཅད་དུ་སྐྱེ་བ་ཡོད་པའི་ཕྱིར།
བཞི་བ་གྲུབ་སྟེ། འོག་སའི་དགེ་སེམས་ཀྱིས་གོང་སའི་དགེ་སེམས་ཀྱི་དེ་མ་ཐག་རྐྱེན་བྱེད་པ་ཡོད་པའི་
ཕྱིར། འདོད་པའི་དགེ་སེམས་ཀྱིས་གཟུགས་ཀྱི་དགེ་སེམས་དང་། ཟག་མེད་ཀྱི་སེམས་ཀྱི་དེ་མ་ཐག་རྐྱེན་
བྱེད་པ་ཡོད། གགས་ཀྱི་དགེ་སེམས་ཀྱིས་གགས་མེད་ཀྱི་དགེ་སེམས་དང་། ཟག་མེད་ཀྱི་སེམས་ཀྱི་དེ་
མ་ཐག་རྐྱེན་བྱེད་པ་ཡོད་པའི་ཕྱིར། འདོད་སེམས་ཀྱིས་གཟུགས་མེད་ཀྱི་སེམས་ཀྱི་དེ་མ་ཐག་རྐྱེན་བྱེད་པ་
ནི་མི་འཐད་དེ། དེ་གཉིས་རྟེན་དམིགས་པ་རྣམ་པ་གཉེན་པོ་སྟེ་རིང་བ་བཞིས་རིང་བའི་ཕྱིར། ལྔ་པ་གྲུབ་
སྟེ། གོང་སའི་དགེ་སེམས་ཀྱིས་འོག་སའི་དགེ་སེམས་ཀྱི་དེ་མ་ཐག་རྐྱེན་བྱེད་པ་ཡོད་པའི་ཕྱིར་ཏེ། ཟག་
མེད་ཀྱི་སེམས་ཀྱིས་གཟུགས་མེད་ཀྱི་སེམས་ཀྱི་དེ་མ་ཐག་རྐྱེན་བྱེད་པ་ཡོད་པའི་ཕྱིར་དང་། དེ་དང་
གགས་མེད་ཀྱི་སེམས་ཀྱིས་གགས་ཀྱི་དགེ་སེམས་ཀྱི་དེ་མ་ཐག་རྐྱེན་བྱེད་པ་དང་། དེ་དང་གཟུགས་ཀྱི་
དགེ་སེམས་ཀྱིས་འདོད་པའི་དགེ་སེམས་ཀྱི་དེ་མ་ཐག་རྐྱེན་བྱེད་པ་ཡོད་པའི་ཕྱིར། དྲུག་པ་ཡོད་དེ། གོང་
སའི་བསྒྲིབས་ལུང་མ་བསྟན་གྱི་སེམས་ཀྱིས། འོག་སའི་དགེ་སེམས་ཀྱི་དེ་མ་ཐག་རྐྱེན་བྱེད་པ་ཡོད་པའི་
ཕྱིར། སྙོམས་འཇུག་ཉོན་མོངས་ཅན་དུ་གྱུར་ན། དེ་བས་འོག་སའི་དགེ་བ་བཟང་བ་ཡིན་པའི་ཕྱིར། བདུན་
པ་གྲུབ་སྟེ། གགས་ཀྱི་དགེ་སེམས་ཀྱིས་འདོད་པའི་སྤྲུལ་སེམས་ཀྱི་དེ་མ་ཐག་རྐྱེན་བྱེད་པ་ཡོད་པའི་ཕྱིར།



གནས་གཉིས་པ།
ཐག་རྐྱེན་ཐག་འབྲས་བཤད་པ།
བརྒྱད་པ་ཡོད་དེ། འདོད་པའི་སྤྲུལ་སེམས་ཀྱིས་གཟུགས་ཀྱི་དགེ་སེམས་ཀྱི་དེ་མ་ཐག་རྐྱེན་བྱེད་པ་ཡོད་
པའི་ཕྱིར་ཏེ། དེ་ལྟར་ཁམས་གསུམ་གྱི་སེམས་ལས། དང་པོ་འདོད་པའི་དགེ་མི་དགེ་ལུང་མ་བསྟན་གྱི་
སེམས་གསུམ་གྱི་མཇུག་ཐོགས་སུ་སེམས་ཇི་ཙམ་འབྱུང་བ་དང་། དེ་གསུམ་སེམས་ཇི་ཙམ་ལས་འབྱུང་བ་
ཡང་བཤད་དུ་ཡོད་དེ། འདོད་སེམས་དགེ་བ་ལས་སེམས་དགུ །དེ་ནི་བརྒྱད་པོ་ཁོ་ན་ལས། །མི་དགེ་བ་ནི་
བཅུ་དག་ལས། །དེ་ལས་བཞི་སྟེ་བསྒྲིབས་དེ་བཞིན། །མ་བསྒྲིབས་པ་ནི་ལྔ་དག་ལས། །དེ་ལས་མཇུག་
ཐོགས་སེམས་བདུན་ནོ། །ཞེས་འབྱུང་བ་ལས། འདོད་པའི་དགེ་སེམས་ལས་དེ་མ་ཐག་འབྲས་ཀྱི་སེམས་
དགུ་འབྱུང༌། འདོད་པའི་དགེ་སེམས་དེ་ཉིད་དེ་མ་ཐག་རྐྱེན་གྱི་སེམས་བརྒྱད་ལས་བྱུང་། འདོད་པའི་མི་
དགེ་བའི་སེམས་ནི་དེ་མ་ཐག་རྐྱེན་གྱི་སེམས་བཅུ་ལས་བྱུང་། འདོད་པའི་མི་དགེ་བའི་སེམས་ལས་དེ་མ་
ཐོག་འབྲས་ཀྱི་སེམས་བཞི་འབྱུང་། འདོད་པའི་བསྒྲིབས་ལུང་མ་བསྟན་གྱི་སེམས་ཀྱང་དེ་མ་ཐག་རྐྱེན་གྱི་
སེམས་བཅུ་ལས་བྱུང་ཞིང་། དེ་ལས་དེ་མ་ཐག་འབྲས་ཀྱི་སེམས་བཞི་འབྱུང་། འདོད་པའི་མ་བསྒྲིབས་ལུང་
མ་བསྟན་གྱི་སེམས་ནི་དེ་མ་ཐག་རྐྱེན་གྱི་སེམས་ལྔ་ལས་འབྱུང་། དེ་ལས་དེ་མ་ཐག་འབྲས་ཀྱི་སེམས་
བདུན་འབྱུང་བའི་ཕྱིར། གཉིས་པ་གཟུགས་ཀྱི་སེམས་ལ་སྦྱར་ནས་ཀྱང་བཤད་དུ་ཡོད་དེ། གཟུགས་ན་
དགེ་ལས་བཅུ་གཅིག་གོ །དེ་ནི་དགུ་ཡིས་མཇུག་ཐོགས་སུ། །བསྒྲིབས་པ་བརྒྱད་ལས་དེ་ལས་དྲུག །མ་
བསྒྲིབས་པ་ནི་གསུམ་ལས་སོ། །དེ་ལས་དྲུག་སྟེ། ཞེས་འབྱུང་བ་ལས། གཟུགས་ཀྱི་དགེ་སེམས་ལས་དེ་
མ་ཐག་འབྲས་ཀྱི་སེམས་བཅུ་གཅིག་འབྱུང་། དགེ་སེམས་དེ་ཉིད་དེ་མ་ཐག་རྐྱེན་གྱི་སེམས་དགུ་ལས་བྱུང་།
དེའི་བསྒྲིབས་ལུང་མ་བསྟན་གྱི་སེམས་ནི་སེམས་བརྒྱད་ལས་བྱུང་། ལུང་མ་བསྟན་གྱི་སེམས་དེ་ཉིད་ལས་
ནི་སེམས་དྲུག་འབྱུང་། དེའི་མ་བསྒྲིབས་ལུང་མ་བསྟན་གྱི་སེམས་ནི་སེམས་གསུམ་ལས་འབྱུང་། ལུང་མ་
བསྟན་གྱི་སེམས་དེ་ལས་ནི་སེམས་དྲུག་འབྱུང་བའི་ཕྱིར། གསུམ་པ་གཟུགས་མེད་ཀྱི་སེམས་ལའང་སྦྱར་
ནས་བཤད་དུ་ཡོད་དེ། གཟུགས་མེད་པའང་། །དེའི་ཚུལ་ལོ་དགེ་བ་ལས། །སེམས་དགུ་དག་གོ་དེ་དྲུག་གོ
བསྒྲིབས་པ་ལས་བདུན་དེ་དེ་བཞིན། ཞེས་འབྱུང་བ་ལས། གཟུགས་མེད་ཀྱི་མ་བསྒྲིབས་ལུང་མ་བསྟན་



88
སེམས་བཅུ་གཉིས་ཀྱི་རྙེད་ཚུལ་བཤད་པ།
གནས་གཉིས་པ།
གཟུགས་ལ་བཤད་པའི་ཚུལ་དང་མཐུན་པར་ཤེས་པར་བྱ་བ་དང་། གཟུགས་མེད་ཀྱི་དགེ་སེམས་ལས་
སེམས་དགུ་འབྱུང་། སེམས་དེ་ཉིད་དྲུག་གི་རྗེས་སུ་འབྱུང་། གཟུགས་མེད་ཀྱི་བསྒྲིབས་ལུང་མ་བསྟན་ལས་
ནི་སེམས་བདུན་འབྱུང་། ལུང་མ་བསྟན་དེ་ཡང་སེམས་བདུན་ལས་འབྱུང་བའི་ཕྱིར། ཟག་མེད་གཉིས་
ལའང་དེ་མ་ཐག་རྐྱེན་དང་རྐྱེན་བཅས་སྦྱར་དུ་ཡོད་དེ། སློབ་པ་བཞི་ལས་དེ་ལས་ལྔ་། །མི་སློབ་པ་ནི་ལྔ་
ལས་སོ། །དེ་ལས་སེམས་ནི་བཞི་དག་གོ །ཞེས་འབྱུང་བ་ལས། སློབ་པའི་ཟག་མེད་ནི་སེམས་བཞི་ལས་
བྱུང་། ཟག་མེད་དེ་ལས་ནི་སེམས་ལྔ་འབྱུང་། མི་སློབ་པའི་ཟག་མེད་ནི་སེམས་ལྔ་ལས་བྱུང་། ཟག་མེད་དེ་
ལས་ནི་སེམས་བཞི་འབྱུང་བའི་ཕྱིར།
གཉིས་པ་སེམས་ཉི་ཤུ་བཤད་དུ་ཡོད་དེ། བཅུ་གཉིས་དེ་དག་ཉི་ཤུར་ཡང་། །གསུམ་དུའོ་སྐྱེས་ནས་
ཐོབ་པ་དང༌། །སྦྱོར་བྱུང་དགེ་རྣམ་གཉིས་ཕྱེ་ནས། །རྣམ་སྨིན་སྐྱེས་དང་སྤྱོད་ལམ་པ། བཟོ་ཡི་གནས་དང་
སྤྲུལ་པ་དང་། །འདོད་ན་ལུང་བསྟན་མིན་རྣམ་བཞིར། །གཟུགས་ན་བཟོ་མ་གཏོགས་པའོ། །ཞེས་འབྱུང་
བ་ལས། ཁམས་གསུམ་གྱི་དགེ་སེམས་ལ་སྐྱེས་ཐོབ་དང་སྦྱོར་བྱུང་གཉིས་གཉིས་སུ་ཕྱེ་བས་སེམས་དྲུག །
འདོད་པའི་མ་བསྒྲིབས་ལུང་མ་བསྟན་ལ་རྣམ་སྨིན་སྐྱེས་ཀྱི་སེམས་དང༌། སྤྱོད་ལམ་པའི་དང་། བཟོ་གནས་
པའི་དང༌། སྤྲུལ་པའི་སེམས་ཏེ་བཞི། གཟུགས་ཀྱི་མ་བསྒྲིབས་ལུང་མ་བསྟན་ལ་བཟོ་གནས་པ་མ་
གཏོགས་པའི་སེམས་གསུམ་དང་། གཟུགས་མེད་ཀྱི་རྣམ་སྨིན་སྐྱེས་ཀྱི་སེམས། ཁམས་གསུམ་གྱི་སྒྲིབ་
ལུང་མ་བསྟན་གྱི་སེམས་གསུམ། འདོད་པའི་མི་དགེ་བའི་སེམས། ཟག་མེད་ཀྱི་སེམས་གཉིས་རྣམས་སུ་
ཡོད་པའི་ཕྱིར།།
གསུམ་པ་སེམས་བཅུགཉིས་གང་ལས་གང་རྙེད་བཤད་དུ་ཡོད་དེ། ཁམ་གསུམ་པ་ཡི་ཉོན་མོངས་
ཅན། དྲུག་དང་དྲུག་དང་གཉིས་རྙེད་དོ། །གཟུགས་སྐྱེས་དགེ་ལ་གསུམ་དག་གོ །སློབ་པ་ལ་བཞི་ལྷག་ལ་
དེ། ཞེས་འབྱུང་བ་ལས། ཐོན་པར་འགྱུར་བའི་ཕྱིར། དེའི་ཚུལ་ནི་རང་འགྲེལ་དུ་སྡོམ་ཚིག་མཛད་པ་ན། སྐྱེ་
དང་སྙོམས་པར་འཇུག་པ་དང་། །འདོད་ཆགས་བྲལ་དང་ཡོངས་ཉམས་དང་། །དགེ་བའི་ཉིང་མཚམས་



གནས་གཉིས་པ།
སེམས་བཅུ་གཉིས་ཀྱི་རྙེད་ཚུལ་བཤད་པ།
སྦྱོར་བའི་ཚེ། །སེམས་དེ་ལྡན་པ་མིན་ལས་རྙེད། ཅེས་འབྱུང་བ་ལས། ཚེ་ལྔའི་སྒོ་ནས་ཤེས་པར་བྱ་བ་ཡིན་
པའི་ཕྱིར། ཁམས་གོང་མ་ནས་གོང་མར་སྐྱེ་བའི་ཚེ་དང་། ཟག་བཅས་དང་ཟག་མེད་ལ་སྙོམས་པར་འཇུག་
པའི་ཚེ་དང་། ས་དང་ས་ལ་འདོད་ཆགས་དང་བྲལ་བའི་ཚེ་དང་། དགེ་བ་ཡོངས་སུ་ཉམས་པའི་ཚེ་དང་།
སླར་དགེ་བའི་ཉིང་མཚམས་སྦྱོར་བའི་ཚེ་དང་ལྔའི་སྒོ་ནས་ཤེས་པར་བྱ་བ་ཡིན་པའི་ཕྱིར། ལྔ་པོ་དེའི་ཚེ་
ཁམས་གསུམ་གྱི་སེམས་དེ་དང་དེ་དག་སྔར་མི་ལྡན་པ་གསར་དུ་དུ་རྙེད་བཞག་ཏུ་ཡོད་དེ། འདོད་པའི་ཉོན་
མོངས་མངོན་དུགྱུར་པ་ན་སྔར་མི་ལྡན་པའི་སེམས་དྲུག་རྙེད། གཟུགས་ཀྱི་ཉོན་མོངས་མངོན་དུ་གྱུར་པ་
ནའང་དྲུག་རྙེད། གཟུགས་མེད་ཀྱི་ཉོན་མོངས་མངོན་དུ་གྱུར་པ་ན་གཉིས་རྙེད། གཟུགས་ཀྱི་དགེ་སེམས་
ལས་གསུམ་རྙེད། སློབ་པའི་སེམས་མངོན་དུགྱུར་པ་ན་སྔར་མི་ལྡན་པའི་སེམས་བཞི་རྙེད། གོང་གི་སེམས་
དྲུག་གི་ལྷག་མ་དྲུག་ལ་ནི་སེམས་དེ་ཉིད་རྙེད་པའི་ཕྱིར།། །།
སྨྲས་པ། རྣམ་དཔྱོད་དབང་པོ་ཉི་མའི་དཀྱིལ་འཁོར་ལས། །ལེགས་བཤད་དབང་པོ་སྟོང་གི་འོད་
སྤྲོས་བས། །ཀུན་བྱང་དབང་པོ་པདྨོའི་ཁ་ཕྱེ་ཡིས། །བློ་གསལ་དབང་པོ་རྐང་དྲུག་ལྡན་རྣམས་རོལ། ཆོས་
མངོན་པ་མཛོད་ཀྱི་དགོངས་པ་ལེགས་པར་བཤད་པ་ཤེས་བྱ་རབ་གསལ་ཞེས་བྱ་བ་ལས་གནས་གཉིས་
པའི་རྣམ་པར་བཤད་པའོ།། །།
ཡོད་པའི་ཕྱིར།
གསུམ་པ་སེམས་བཅུགཉིས་གང་ལས་གང་རྙེད་བཤད་དུ་ཡོད་དེ། ཁམ་གསུམ་པ་ཡི་ཉོན་མོངས་
ཅན། དྲུག་དང་དྲུག་དང་གཉིས་རྙེད་དོ། །གཟུགས་སྐྱེས་དགེ་ལ་གསུམ་དག་གོ །སློབ་པ་ལ་བཞི་ལྷག་ལ་
དེ། ཞེས་འབྱུང་བ་ལས། ཐོན་པར་འགྱུར་བའི་ཕྱིར། དེའི་ཚུལ་ནི་རང་འགྲེལ་དུ་སྡོམ་ཚིག་མཛད་པ་ན། སྐྱེ་
དང་སྙོམས་པར་འཇུག་པ་དང༌། །འདོད་ཆགས་བྲལ་དང་ཡོངས་ཉམས་དང་། །དགེ་བའི་ཉིང་མཚམས་



90
སེམས་ཅན་གྱི་འཇིག་རྟེན་བཤད་པ། ་ གནས་གསུམ་པ།
༄༅། །ཆོས་མངོན་བ་མཛོད་ཀྱི་དགོངས་བ་ལེགས་བར་བཤད་པ་ཤེས་བྱ་
རབ་གསལ་ཞེས་བྱ་བ་ལས་གནས་གསུམ་བ་
བཞུགས་སོ། །
༈ དེ་ལྟར་གནས་གཉིས་པ་བསྟན་པ་དེའི་མཇུག་ཏུ། ཁམས་གསུམ་པ་ཡི་ཉོན་མོངས་ཅན། ཞེས་གསུངས་
ན། ཁམས་གསུམ་གྱི་འཇིག་རྟེན་གཏན་ལ་འབེབས་ཚུལ་ཇི་ལྟར་ཡིན་ཞེ་ན། བཤད་དུ་ཡོད་དེ། ཁམས་
གསུམ་གྱི་སེམས་ཅན་གྱི་འཇིག་རྟེན་བཤད་པ་དང་། སྣོད་ཀྱི་འཇིག་རྟེན་བཤད་པ་གཉིས་སུ་ཡོད་པའི་
ཕྱིར། དང་པོ་ལ་གསུམ་ཡོད་དེ། ཁམས་གསུམ་དུ་དབྱེ་བ། ཆོས་ཀྱི་ཁྱད་པར་བཤད་པ། རང་བཞིན་རྒྱས་
པར་བཤད་པ་རྣམས་སུ་ཡོད་པའི་ཕྱིར། དང་པོ་བོད་དེ། འདོད་ཁམས། གཟུགས་ཁམས། གཟུགས་
མེད་ཁམས་ཏེ་གསུམ་དུ་ཡོད་པའི་ཕྱིར། དང་པོ་ཡོད་དེ། དམྱལ་བ་ཡི་དགས་དུད་འགྲོ་དང་། །མི་རྣམས་
དང་ནི་ལྷ་དྲུག་དག །འདོད་པའི་ཁམས་ཡིན་དམྱལ་བ་དང༌། །གླིང་དབྱེ་བ་ལས་དེ་ཉི་ཤུ། ཞེས་འབྱུང་བ་
ལས། ཚ་དམྱལ་བརྒྱད། ཡི་དྭགས། དུད་འགྲོ། གླིང་བཞིའི་མི། འདོད་ལྷ་རིགས་དྲུག་སྟེ་ཉི་ཤུ་པོ་འདོད་
ཁམས་ཡིན་པའི་ཕྱིར་ཏེ། འདོད་ཡོན་ལ་དམིགས་ནས་སྲེད་པ་རྒྱས་རུང་གི་ཁམས་ཡིན་པའི་ཕྱིར། འདི་
ཙམ་མ་གཏོགས་སྐབས་འདིར་འདོད་ཁམས་གཞན་དངོས་སུ་མི་སྟོན་པའི་རྒྱུ་མཚན་ཡོད་དེ། གྲངས་
དམྱལ་བརྒྱད་དང་། ཉེ་འཁོར་བའི་དམྱལ་བ་ཚ་དམྱལ་གྱི་འཁོར་ཡིན་པའི་ཕྱིར། ཉི་ཚེ་བའི་གནས་དང་།
ཚེ་མཐའ་གཅིག་ཏུམ་ངེས། གླིང་ཕྲན་བརྒྱད་གླིང་བཞིའི་འཁོར་ཡིན་པའི་ཆ་ནས་ཡིན་པའི་ཕྱིར།
གཉིས་པ་གཟུགས་ཁམས་ཡོད་དེ། གོང་མའི་གནས་དག་བཅུ་བདུན་ནི། །གཟུགས་ཁམས་ཡིན་
ཏེ་སོ་སོ་ཡི། །བསམ་གཏན་ས་ནི་གསུམ་པ་ཡིན། །བཞི་པ་ས་ནི་བརྒྱད་པ་ཡིན། ཞེས་འབྱུང་བ་ལས།
ཚངས་རིས། ཚངས་པ་འདུན་ན་འདོན། ཚངས་ཆེན། འོད་ཆུང་། ཚད་མེད་འོང་། འོད་གསལ། དགེ་ཆུང་།
ཚད་མེད་དགེ །དགེ་རྒྱས། སྤྲིན་མེད། བསོད་ནམས་སྐྱེས། འབྲས་བུ་ཆེ་བ། མི་ཆེ་བ། མི་གདུང་བ། གྱ་ནོམ་



གཟུགས་དང་། གཟུགས་མེད་བཤད་པ།
གནས་གསུམ་པ།
སྣང་། ཤིན་ཏུམཐོང་། འོག་མིན་ཏེ་བཅུབདུན་པོ་གགས་ཁམས་ཡིན་པའི་ཕྱིར་ཏེ། འཇིག་རྟེན་པའི་སྒོམ་
སྤངས་སུ་གྱུར་པའི་འདོད་ཡོན་ལ་ཆགས་པ་དང་བྲལ་ཡང་གཟུགས་ཁམས་ཀྱི་ཏིང་ངེ་འཛིན་ལ་དམིགས་ནས་
སྲེད་པ་རྒྱས་ང་གི་ཁམས་ཡིན་པའི་ཕྱིར། གནས་དེ་རྣམས་སུ་སྐྱེ་བའི་རྒྱུཡང་ཡོད་དེ། བསམ་གཏན་དང་
པོའི་སྙོམས་འཇུག་ཆུང་འབྲིང་ཆེ་གསུམ་བསྒོམས་པས་དང་པོ་གསུམ་དང་། བསམ་གཏན་གཉིས་པའི་
སྙོམས་འཇུག་ཆུང་འབྲིང་ཆེ་གསུམ་བསྒོམས་པས་གཉིས་པ་གསུམ་དང་། གསུམ་པའི་སྙོམས་འཇུག་ཆུང་
འབྲིང་ཆེ་གསུམ་བསྒོམས་པས་གསུམ་པ་གསུམ་དང་། བཞི་པའི་སྙོམས་འཇུག་ཆུང་འབྲིང་ཆེ་གསུམ་
བསྒོམས་པས་བཞི་པའི་དང་པོ་གསུམ་དང་། བསམ་གཏན་གྱི་སྤེལ་སྒོམ་ལྔ་བསྒོམས་པས་གནས་གཙང་
ལྔར་སྐྱེ་བ་ཡིན་པའི་ཕྱིར། དེ་ཡང་འདོད་ཁམས་དང་གཟུགས་ཁམས་ལ་བཅུད་ཀྱི་སེམས་ཅན་ཡིན་པས་ནི་
མ་ཁྱབ་སྟེ། འདོད་པའི་སྣོད་བཅུད་གཉིས་ཀ་འདོད་ཁམས་ཡིན། གཟུགས་ལའང་དེས་འགྲེ་བའི་ཕྱིར།
དང་པོ་དེར་ཐལ། རང་འགྲེལ་ལས། དེ་ལྟར་ན་དེ་དག་སྣོད་ཀྱི་འཇིག་རྟེན་དང་བཅས་པ་ནི་འདོད་པའི་
ཁམས་ཡིན་ནོ། །ཞེས་དང༌། སྣོད་དང་བཅས་པ་གཟུང་ན་ནི་རླུང་གི་དཀྱིལ་འཁོར་གྱི་བར་ཡིན་ནོ། །ཞེས་
གསུངས་པའི་ཕྱིར། གཉིས་པ་དེར་ཐལ། དེ་ཉིད་ལས། དེ་ལྟར་ན་གནས་བཅུ་བདུན་པོ་འདི་དག་དེ་ན་གནས་
པའི་སེམས་ཅན་རྣམས་དང་བཅས་པ་ནི་གཟུགས་ཀྱི་ཁམས་ཡིན་ནོ། །ཞེས་གསུངས་པའི་ཕྱིར། དེས་མཚོན་
ནས་བསམ་གཏན་དང་པོའི་ལྷ་དང་གནས་གཉིས་ཀ་བསམ་གཏན་དང་པོ་ཡིན་པ་སོགས་ཤེས་པར་བྱའོ། །
གསུམ་པ་གཟུགས་མེད་ཁམས་ཡོད་དེ། གཟུགས་མེད་ཁམས་ན་གནས་མེད་དོ། །སྐྱེ་བ་ལས་ནི་
རྣམ་པ་བཞི། །དེར་ནི་རིས་དང་སྲོག་ལ་ཡང་། །སེམས་ཀྱི་རྒྱུད་ནི་བརྟེན་པ་ཡིན། ཞེས་འབྱུང་བ་ལས།
གགས་མེད་ཁམས་ན་གནས་གཞན་གོང་འོག་གི་དབྱེ་བ་མེད་ཅིང་། སྐྱེ་བའི་སྒོ་ནས། ནམ་མཁའ་མཐའ་
ཡས། རྣམ་ཤེས་མཐའ་ཡས། ཅི་ཡང་མེད། སྲིད་རྩེ་དང་བཞིར་ཡོད། སེམས་ཀྱང་རིས་མཐུན་པ་དང་།
སྲོག་ལ་བརྟེན་པ་ཡིན་པའི་ཕྱིར་དང་། ཡང་སྒྲས་ཐོབ་པ་དང་སྐྱེ་བ་སོགས་ལ་ཡང་བརྟེན་པར་བསྟན་པའི་
ཕྱིར། ནམ་མཁའ་མཐའ་ཡས་སོགས་བཞི་པོ་དེ་དག་གཟུགས་མེད་ཁམས་སུ་འཇོག་པའི་རྒྱུ་མཚན་ཡོད་དེ།



92
རྣམ་ཤེས་གནས་པ་བདུན་བཤད་པ།
གནས་གསུམ་པ།
གཟུགས་མེད་ཁམས་ཀྱི་ཏིང་ངེ་འཛིན་ལ་བརྟེན་ནས་སྲེད་པ་རྒྱས་རུང་གི་ཁམས་ཡིན་པའི་ཆ་ནས་ཡིན་
པའི་ཕྱིར། འོ་ན། ཁམས་གསུམ་པོ་དེར་གནས་པའི་འགྲོ་བ་ལ་དུ་ཡོད་པ་ཡིན་ཞེ་ན། བཤད་དུ་ཡོད་དེ།
དེར་ནི་དམྱལ་སོགས་འགྲོ་བ་ལྔ། །རང་གི་མིང་གིས་བསྟན་དེ་དག །ཉོན་མོངས་ཅན་མིན་ལུང་བསྟན་མིན། །
སེམས་ཅན་ཞེས་བྱ་བར་སྲིད་མིན། ཞེས་འབྱུང་བ་ལས། དམྱལ་བ། ཡི་དྭགས། དུང་འགྲོ། ལྷ་མི་སྟེ་རིགས་
ལྔར་ཡོད༑ ལྔ་པོ་དགེ་མི་དགེ་གང་ཡང་མིན་པའི་ལུང་མ་བསྟན་ཡིན། སེམས་ཅན་གང་ཡིན་འགྲོ་བ་ལྔ་པོ་
དེར་ངེས་པ་མིན་པ་སོགས་ཡིན་པའི་ཕྱིར། ཕྱི་མ་འདི་དེར་ཐལ། བར་སྲིད་དེ་ལྟར་མ་ངེས་པའི་ཕྱིར་ཏེ།
གདགས་པར། སྐྱེ་གནས་བཞིས་འགྲོ་བ་ལྔ་བསྡུས་ཀྱི། འགྲོ་བ་ལྔས་ནི་སྐྱེ་གནས་བཞི་མ་བསྡུས་ཏེ། གང་
ཞིག་མ་བསྡུས་ཞེ་ན། སྲིད་པ་བར་མའོ། །ཞེས་གསུངས་པའི་ཕྱིར། འོ་ན། ལྷ་མ་ཡིན་ཡང་ལྔ་པོ་དེར་འདུས་
སམ། ཞེ་ན། དེ་ནི་འདུས་པ་ཡིན་ཏེ། ལྷའི་འགྲོ་བར་གཏོགས་པ་ཡིན་ནོ། །ཞེས་ས་ཡི་དངོས་གཞི་ལས་
གསུངས་པ་ལྟར་འཐད་པའི་ཕྱིར། མི་འམ་ཅི་དང་ཀླུ་རྣམས་ཀྱང་འགྲོ་བ་ལྔར་འདུས་པ་ཡིན་ཏེ། དུད་འགྲོ་
ཡིན་པས་སོ། །
གཉིས་པ་ཆོས་ཀྱི་ཁྱད་པར་བཤད་པ་ལ་བཞི་ཡོད་དེ། རྣམ་ཤེས་གནས་པ་བདུན་བཤད་པ།
སེམས་ཅན་གྱི་གནས་དགུ་བཤད་པ། རྣམ་ཤེས་གནས་པ་བཞི་བཤད་པ། བདུན་དང་བཞིའི་བསྡུ་བ་
དཔྱད་པ་རྣམས་སུ་ཡོད་པའི་ཕྱིར། དང་པོ་ཡོད་དེ། ལུས་དང་འདུ་ཤེས་ཐ་དད་དང༌། །ལུས་ཐ་དད་ཅིང་
འདུ་ཤེས་གཅིག །བཟློག་དང་ལུས་དང་འདུ་ཤེས་གཅིག །གཟུགས་ཅན་མ་ཡིན་གསུམ་པོ་དག །རྣམ་ཤེས་
གནས་པ་བདུན། ཞེས་འབྱུང་བ་ལས། ལུས་དང་འདུ་ཤེས་གཉིས་ཀ་ཐ་དད་པ། ལུས་ཐ་དད་ཅིང་འདུ་
ཤེས་གཅིག་པ། ལུས་གཅིག་ཅིང་འདུ་ཤེས་ཐ་དད་པ། ལུས་དང་འདུ་ཤེས་གཉིས་ཀ་གཅིག་པ། ནམ་
མཁའ་མཐའ་ཡས། རྣམ་ཤེས་མཐའ་ཡས། ཅི་ཡང་མེད་གསུམ་རྣམས་ཡིན་པའི་ཕྱིར། དེ་རྣམས་ཀྱི་ངོས་
འཛིན་ཡོད་དེ། མི་དང་། འདོད་ལྷ་དང་། བསམ་གཏན་དང་པོར་ཕྱིས་སྐྱེས་པའི་ལྷ་རྣམས་དང་པོ་ཡིན། ཚངས་
པ་ཆེན་པོ་དང༌། དེའི་འཁོར་གྱི་ལྷ་དག་གཉིས་པ་ཡིན། བསམ་གཏན་གཉིས་པའི་ལྷ་རྣམས་གསུམ་པ་ཡིན།



གནས་གསུམ་པ།
སེམས་ཅན་གྱི་གནས་དགུ་བཤད་པ།
བསམ་གཏན་གསུམ་པའི་ལྷ་རྣམས་བཞི་པ་ཡིན། གཟུགས་མེད་དང་པོ་གསུམ་ནི་གོ་སླ་བ་ཡིན་པའི་ཕྱིར།
རྟགས་དང་པོ་གྲུབ་སྟེ། ལུས་ཀྱི་ཁ་དོག་དང་བོང་ཚོད་ཀྱི་སྒོ་ནས་ཐ་དད་ཅིང་། འདུ་ཤེས་བདེ་སྡུག་བཏང་
སྙོམས་ཐ་དད་པའི་ཕྱིར། རྟགས་གཉིས་པ་གྲུབ་སྟེ། ལུས་བཤད་པ་ལྟར་ལ་འདུ་ཤེས་འཁོར་གྱི་ལྷ་རྣམས་
ཚངས་པ་ཆེན་པོ་ལས་བྱུང་སྙམ་པ་གཙོ་འཁོར་གཉིས་ཀ་ལ་ལྡན་པའི་ཕྱིར། རྟགས་གསུམ་པ་གྲུབ་སྟེ། ལུས་
འོད་ཀྱི་རང་བཞིན་དུ་གཅིག་ཀྱང་། འདུ་ཤེས་དངོས་གཞིའི་ཡིད་བདེ་དང་། ཉེར་བསྡོགས་ཀྱི་བཏང་
སྙོམས་ལ་འཇུག་པ་རེས་འཇོག་ཏུ་ཡོད་པའི་ཕྱིར། རྟགས་བཞི་པ་གྲུབ་སྟེ། ལུས་འོད་ཀྱི་རང་བཞིན་དུ་
གཅིག་ཅིང་། འདུཤེས་དངོས་གཞིའི་སེམས་བདེ་ལ་འཇུག་པ་གཅིག་པའི་ཕྱིར་ཏེ། འདིའི་བདེ་བ་ཞི་བདེ་
གཡོ་མི་ནུས་པའི་ཕྱིར། འོ་ན། ངན་སོང་དང་། བསམ་གཏན་བཞི་པ་དང་། སྲིད་རྩེ་རྣམས་རྣམ་ཤེས་
གནས་པར་མི་སྟོན་པའི་རྒྱུ་མཚན་ཅི་ཡིན་ཞེ་ན། བཤད་དུ་ཡོད་དེ། ལྷག་མ། དེ་འཇོམས་བྱེད་ལྡན། ཞེས་
འབྱུང་བ་ལས། དེ་རྣམས་སུ་རྣམ་ཤེས་གནས་པ་འཇོམས་བྱེད་དང་ལྡན་པའི་ཆ་ནས་ཡིན་པའི་ཕྱིར། དེ་
དང་ལྡན་པའང་ཡིན་ཏེ། དང་པོ་སྡུག་བསྔལ་གྱི་དང་། གཉིས་པ་འདུ་ཤེས་མེད་པའི་སྙོམས་འཇུག་གིས་
དང༌། གསུམ་པ་འགོག་སྙོམས་ཀྱིས་འཇོམས་པའི་ཕྱིར།
གཉིས་པ་སེམས་ཅན་གྱི་གནས་དགུ་བཤད་དུ་ཡོད་དེ། སྲིད་རྩེ་དང་། །འདུ་ཤེས་མེད་པའི་
སེམས་ཅན་རྣམས། །སེམས་ཅན་གྱི་ནི་གནས་དགུར་བཤད། ཅེས་འབྱུང་བ་ལས། གོང་གི་རྣམ་ཤེས་གནས་
པ་བདུན་པོ་དེའི་སྟེང་དུསྲིད་རྩེ་བ་དང་། འདུཤེས་མེད་པའི་སེམས་ཅན་བསྟན་པས། སེམས་ཅན་གྱི་གནས་
དགུར་འགྱུར་བའི་ཕྱིར། གཞན་ངན་སོང་བ་རྣམས་སེམས་ཅན་གྱི་གནས་སུ་མི་འཆད་པའི་རྒྱུམཚན་ཡོད་
དེ། མི་འདོད་བཞིན་གནས་ཕྱིར་གཞན་མིན། ཞེས་འབྱུང་བ་ལས། དེ་རྣམས་གནས་དེར་མི་འདོད་བཞིན་
དུ་གནས་པའི་སྒོ་ནས་དེར་མ་བཤད་པའི་ཕྱིར། །
གསུམ་པ་རྣམ་ཤེས་གནས་པ་བཞི་བཤད་དུ་ཡོད་དེ། གནས་པ་དག་ནི་ཡང་བཞི་སྟེ། །ཟག་དང་
བཅས་པའི་ཕུང་པོ་བཞི། །རང་གི་ས་པ་ཉིད་རྣམ་ཤེས། །འབའ་ཞིག་གནས་པར་མ་བཤད་དོ། །ཞེས་འབྱུང་



94
སྐྱེགནས་བཞི་བཤད་པ།
གནས་གསུམ་པ།
བ་ལས། ཟག་པ་དང་བཅས་པའི་གཟུགས་ནས་འདུ་བྱེད་ཀྱི་བར་ཡིན་ཞིང་། དེ་ཡང་ཟག་མེད་དང་ས་
གཞན་གྱི་ཕུང་པོ་མ་ཡིན་པས་ཁམས་གསུམ་པོ་རང་རང་གི་ས་པ་ཉིད་ཡིན། རྒྱལ་པོ་རྒྱལ་པོའི་སྟན་མིན་པ་
བཞིན་དུ་རྣམ་ཤེས་ཉིད་རྣམ་ཤེས་གནས་པར་མི་འཆད་པའི་ཕྱིར། །
བཞི་པ་བདུན་དང་བཞིའི་བསྡུ་བ་དཔྱད་པ་ཡོད་དེ། བསྡུ་ན་མུ་ནི་བཞི་ཡིན་ནོ། །ཞེས་འབྱུང་བ་
ལས། རྣམ་ཤེས་བདུན་གྱིས་བསྡུས་ལ་བཞིས་མ་བསྡུས་པ། བཞིས་བསྡུས་ལ་བདུན་གྱིས་མ་བསྡུས་པ།
གཉིས་ཀས་བསྡུས་པ། གཉིས་ཀས་མ་བསྡུས་པ་དང་བཞིར་ཡོད་པའི་ཕྱིར། དེ་རྣམས་ཀྱི་ངོས་འཛིན་ཡོད་
དེ། གོང་གི་རྣམ་པར་ཤེས་པ་བདུན་ལྟ་བུ་དང་པོ་དང་། ངན་སོང་དང་བསམ་གཏན་བཞི་པ་དང་། སྲིད་རྩེ་
པའི་རྣམ་ཤེས་ལ་གནས་པའི་ཟག་བཅས་ཀྱི་ཕུང་པོ་ལྟ་བུ་གཉིས་པ་དང་། རྣམ་ཤེས་བདུན་པོའི་འཁོར་གྱི་
ཕུང་པོ་བཞི་ལྟ་བུ་གསུམ་པ་ཡིན་པའི་ཕྱིར། །
གསུམ་པ་རང་བཞིན་རྒྱས་པར་བཤད་པ་ལ་གསུམ་ཡོད་དེ། དང་པོར་འཇུག་པའི་ཚུལ། བར་དུ་
གནས་པའི་ཚུལ། མཐར་འགྲོ་བའི་ཚུལ་རྣམས་སུ་ཡོད་པའི་ཕྱིར། དང་པོ་ལའང་གཉིས་ཡོད་དེ། གང་དུ་
འཇུག་པའི་སྐྱེ་གནས། གང་གིས་འཇུག་པའི་བར་སྲིད་གཉིས་སུ་ཡོད་པའི་ཕྱིར། དང་པོ་བཤད་དུ་ཡོད་དེ། དེ་
ནི་སྒོ་ང་ལས་སྐྱེས་སོགས། །སེམས་ཅན་སྐྱེ་གནས་བཞི་དག་ཏུ། །མི་དང་དུད་འགྲོ་རྣམ་པ་བཞི། །དམྱལ་
བ་རྣམས་དང་ལྷ་རྣམས་དང་། །སྲིད་པ་བར་མ་རྫུས་ཏེ་སྐྱེ། །ཡི་དྭགས་མངལ་ནས་སྐྱེ་བའང་ཡོད། ཅེས་
འབྱུང་བ་ལས། དབྱེ་བའི་དབང་དུབྱས་ན། སྒོང་སྐྱེས་སོགས་བཞི་ཡོད་པ་དང་། འགྲོ་བ་གང་ན་སྐྱེ་
གནས་དུ་ཡོད་ཀྱི་དབང་དུ་བྱས་ན་མི་དང་དུད་འགྲོ་ལ་སྐྱེ་གནས་བཞིར་ཡོད། དམྱལ་བ་པ་དང་། ལྷ་དང་།
བར་དོའི་སེམས་ཅན་རྣམས་བརྫུས་སྐྱེས་ཁོ་ནར་ངེས། ཡི་དྭགས་བརྫུས་སྐྱེས་གཙོ་ཆེ་ཡང་མངལ་སྐྱེས་
ཡོད་པར་མདོ་ལས་བཤད་པ་ལྟར་ཡིན་པའི་ཕྱིར། མི་ལ་སྐྱེ་གནས་བཞི་ཆར་ཡོད་དེ། རྒྱལ་པོ་ལྔ་ལེན་གྱི་བུ་
ལྔ་བརྒྱ་དང༌། ད་ལྟར་གྱི་མི་དང༌། རྒྱལ་པོ་ང་ལས་ནུ་ལྟ་བུ་དང་། བསྐལ་པ་དང་པོའི་མི་རྣམས་རིམ་པ་
བཞིན་སྒོང་སྐྱེས་དང་། མངལ་སྐྱེས་དང་། དྲོད་གཤེར་སྐྱེས་དང་། བརྫུས་སྐྱེས་ཡིན་པའི་ཕྱིར། དུད་འགྲོ་



གནས་གསུམ་པ།
-
-
གང་གིས་འཇུག་པའི་བར་སྲིད་བཤད་པ།
ལ་སྐྱེ་གནས་བཞི་ཆར་ཡོད་དེ། དང་པོ་གསུམ་གོ་སླ་བར་ཟད་ཅིང་། བརྫུས་སྐྱེས་ཀྱི་མཁའ་ལྡིང་དང་ཀླུ་
ཡོད་པའི་ཕྱིར། ཁོ་ན་རེ། འོ་ན། བརྫུས་སྐྱེས་ཀྱི་མཁའ་ལྡིང་གིས་བརྫུས་སྐྱེས་ཀྱི་ཀླུ་ཟ་བ་ཡོད་པར་འགྱུར་
ལ། དེ་འདོད་ན་བརྫུས་སྐྱེས་ལ་ཤི་ལུས་ཡོད་པར་འགྱུར་རོ་ཞེ་ན། སྐྱོན་མེད་དེ། དེས་དེ་གསོན་པོར་ཟ་
བའི་ཕྱིར་ཏེ། རང་འགྲེལ་ལས། ཡང་ན་ཇི་སྲིད་མ་ཤིའི་བར་དུ་ཟ་བར་བྱེད་ཀྱི་ཚིམ་པར་འགྱུར་བ་ནི་མ་
ཡིན་ནོ་ཞེས་གསུངས་པའི་ཕྱིར། སྐྱེ་གནས་བཞིའི་ཕྱི་མ་གསུམ་འགལ་ཡང་དང་པོ་གཉིས་མི་འགལ་ཞིང་།
དམན་མཆོག་གི་རིམ་པ་ཡང་སྔ་མ་སྔ་མ་དམན་ལ། ཕྱི་མ་ཕྱི་མ་མཆོག་ཏུ་གྱུར་པ་ཡིན་ཏེ། དང་པོ་གཉིས་
གཞན་སྡུག་བསྔལ་བར་བྱེད་པ་འདྲ་ཡང་། རིམ་པ་བཞིན་རང་ལན་གཉིས་དང་གཅིག་ཏུ་སྡུག་བསྔལ་བར་
བྱེད། གསུམ་པས་གཞན་ལ་སྡུག་བསྔལ་མི་བྱེད། བཞི་པས་རང་གཞན་གཉིས་ཀ་ལ་སྡུག་བསྔལ་མི་སྐྱེད་
པ་ཡིན་པའི་ཕྱིར། དེ་ལྟ་ནའང་། རྒྱལ་པོ་དོན་གྲུབ་བརྫུས་སྐྱེས་ལ་མི་བརྟེན་པར་མངལ་སྐྱེས་མཛད་པ་ནི་
དོན་ཆེན་པོ་གཟིགས་པའི་སྒོ་ནས་ཡིན་ཏེ། ཉེ་དུ་ཤཱཀྱའི་རིགས་རྣམས་ཆོས་ལ་འཛུད་པ་དང་། འཁོར་ལོས་
བསྒྱུར་བའི་རིགས་སོ། ཞེས་གཞན་དག་གི་རིམ་གྲོ་སྐྱེད་པ་དང་། མངལ་སྐྱེས་ཀྱི་མིར་གྱུར་པས་ཀྱང་གྲུབ་
པ་འདི་ཐོབ་བོ། ཞེས་གདུལ་བྱ་སྤྲོ་བ་སྐྱེད་པའི་ཆེད་དུ་ཡིན་པའི་ཕྱིར་དང་། རྣམ་པ་གཅིག་ཏུན་མུ་སྟེགས་
ཅན་གྱི་ཁ་ཟེར་བཟློག་པའི་ཆེད་དུཡིན་པའི་ཕྱིར། །
གཉིས་པ་གང་གིས་འཇུག་པའི་བར་སྲིད་བཤད་དུ་ཡོད་དེ། འདིར་གང་འཆི་དང་སྐྱེ་བ་ཡི། །སྲིད་
པའི་བར་དུ་འབྱུང་བའོ། ཞེས་འབྱུང་བ་ལས། འཆི་སྲིད་དང་སྐྱེ་སྲིད་ཀྱི་བར་དུ་འབྱུང་བའི་སྲིད་པ་ཞིག་ལ་
འདོད་པའི་ཕྱིར། འབྱུང་ཞེས་པ་མ་གཏོགས་བྱུང་བ་ཞེས་མི་བརྗོད་དེ། བགྲོད་པའི་ཡུལ་དུ་མ་ཕྱིན་ཕྱིར། །
སྲིད་པ་བར་མ་བྱུང་བ་མིན། ཞེས་འབྱུང་བ་ལས། རྣམ་སྨིན་གྱི་ཕུང་པོ་རྫོགས་པར་མ་ཕྱིན་པའི་ཆ་ནས་ཡིན་
པའི་ཕྱིར། ཇི་སྐད་སྨྲས་པ་ལ་ཕལ་ཆེན་སྡེ་པ་སོགས་ན་རེ། མི་འཐད་དེ། བར་སྲིད་མེད་པའི་ཕྱིར་ཏེ། འཆི་
སྲིད་ཆད་ཙམ་ལས་སྐྱེ་སྲིད་འབྱུང་བའི་ཕྱིར། དཔེར་ན། མེ་ལོང་ནང་གི་བྱད་བཞིན་གྱི་གཟུགས་བརྙན་དེ་
བྱད་བཞིན་དང་འབྲེལ་མེད་དུ་ཆད་ནས་བྱུང་བ་བཞིན། ཞེས་ཟེར་བ་ནི་རིགས་པས་མི་འཐད་དེ། འབྲུཡི་



96
བར་སྲིད་བཤད་པ།
གནས་གསུམ་པ།
རྒྱུན་དང་ཆོས་མཐུན་ཕྱིར། །སྲིད་པ་ཆད་ལས་བྱུང་བ་མིན། ཞེས་འབྱུང་བ་ལས། སྐྱེ་སྲིད་དེ་རང་དང་འཆི་
སྲིད་ཀྱི་བར་དུ་མ་ཆད་པར་སྲིད་པའི་རྒྱུན་གྱི་འཕེན་པ་བྱུང་བ་འབྲུ་ཡི་རྒྱུན་དང་ཆོས་ཤིན་ཏུ་མཐུན་པའི་
ཕྱིར། དཔེ་བཀོད་པ་ཡང་མི་འཐད་དེ། གཟུགས་བརྙན་མ་གྲུབ་ཕྱིར་བ་དང་། །མི་འདྲའི་ཕྱིར་ན་དཔེ་མ་
ཡིན། །གཅིག་ན་ལྷན་ཅིག་གཉིས་མེད་ཕྱིར། །རྒྱུན་མིན་ཕྱིར་གཉིས་ལས་བྱུང་ཕྱིར། ཞེས་འབྱུང་བ་ལས།
མེ་ལོང་ནང་གི་བྱད་བཞིན་གྱི་གཟུགས་བརྙན་བྱད་བཞིན་དུ་མ་གྲུབ་པའི་ཕྱིར་དང་། གྲུབ་ཏུ་ཆུག་ཀྱང་
དཔེར་མི་རུང་བའི་ཕྱིར། དང་པོ་དེར་ཐལ། དེ་དེར་གྲུབ་ཡུལ་གྱི་གོ་ས་གཅིག་ན་ཐོགས་བཅས་ཀྱི་གཟུགས་
གཉིས་ལྷན་ཅིག་ཏུ་གནས་དགོས་པ་ལ་དེ་མེད་པའི་ཕྱིར། གཉིས་པ་དེར་ཐལ། དཔེ་དོན་མི་འདྲ་བའི་ཕྱིར།
འཆི་སྲིད་དེ་སྐྱེ་སྲིད་ཀྱི་རྒྱུ་ཡིན། གཟུགས་བརྙན་བྱད་བཞིན་གྱི་རྒྱུ་མ་ཡིན་པའི་ཕྱིར། མི་འདྲ་བ་དེར་ཐལ།
སྐྱེ་སྲིད་ཉིད་འཆི་སྲིད་དང་། དེ་ལས་གཞན་པའི་གཙོ་བོའི་རྒྱུན་གཉིས་ལས་བྱུང་བ་མི་འཐད། བྱད་བཞིན་
གྱི་གཟུགས་བརྙན་བྱད་བཞིན་དང་མེ་ལོང་དག་པ་སྟེ་གཙོ་བོའི་རྒྱུ་གཉིས་ལས་བྱུང་བའི་ཕྱིར། ཁ་ཅིག །མེ་
ལོང་ནང་གི་བྱད་བཞིན་གྱི་གཟུགས་བརྙན་གཞི་མ་གྲུབ་སྟེ། དེ་གཟུགས་ཅན་མ་ཡིན་པའི་ཕྱིར་ཏེ། ཐོགས་
བཅས་ཀྱི་དེ་མ་ཡིན་པའི་ཕྱིར་ན་མ་ཁྱབ་སྟེ། དེ་བསྟན་ཡོད་ཐོགས་མེད་ཀྱི་གཟུགས་ཡིན་པའི་ཕྱིར། བར་
སྲིད་ཡོད་པར་ལུང་གིས་ཀྱང་གྲུབ་སྟེ། མགུར་ནས་གསུངས་ཕྱིར་ཡོད་དྲི་ཟ། །ལྔར་གསུངས་འགྲོ་མདོ་ལས་
ཀྱང་གྲུབ། ཅེས་འབྱུང་བ་ལས། སྲིད་པ་བདུན་སྟོན་པའི་མདོར། སྲིད་པ་ནི་བདུན་ཏེ། དམྱལ་བའི་སྲིད་པ་
དང༌། ཡི་དྭགས་ཀྱི་སྲིད་པ་དང་། དུད་འགྲོའི་སྲིད་པ་དང་། མིའི་སྲིད་པ་དང་། ལྷའི་སྲིད་པ་དང་། ལས་ཀྱི་
སྲིད་པ་དང་། སྲིད་པ་བར་མའོ། །ཞེས་གསུངས་པ་དང་། དགའ་བོ་མངལ་འཇུག་གི་མདོར། གནས་གསུམ་
མངོན་དུ་གྱུར་ན་མའི་མངལ་དུ་བུ་ཆགས་པར་འགྱུར་ཏེ། མ་རུང་ཞིང་ཟླ་མཚན་དང་ལྡན་པ་དང་། ཕ་མ་
ཆགས་པར་གྱུར་ཅིང་ཕྲད་པ་དང་། དྲི་ཟ་ཡང་ཉེ་བར་གནས་པར་གྱུར་ནའོ། །ཞེས་གསུངས་པ་དང་། ཡང་
མདོར་ཕྱིར་མི་འོང་བར་འདའ་བ་སོགས་ལྔར་གསུངས་དང་། སྐྱེས་བུ་དམ་པའི་འགྲོ་བ་བདུན་བསྟན་པའི་
མདོ་ལས་ཀྱང་། དཔེ་གསུམ་གྱི་སྒོ་ནས་ཕྱིར་མི་འོང་བར་འདའ་བ་ལ་གསུམ་ཡོད་པར་གསུངས་པས་གྲུབ་



གནས་གསུམ་པ།
བར་སྲིད་བཤད་པ་
པའི་ཕྱིར། བར་དོ་བ་དེ་ཡང་ཁྱད་པར་གྱི་ཆོས་དུ་མ་དང་ལྡན་ཏེ། བྱད་གཟུགས་ཀྱི་ཁྱད་པར། མཐོང་
ཚུལ་གྱི་ཁྱད་པར། ལས་ཀྱི་ཁྱད་པར། དབང་པོའི་ཁྱད་པར། ནུས་པའི་ཁྱད་པར། ཟས་ཀྱི་ཁྱད་པར་རྣམས་
ཡོད་ཅིང་། ཁྱད་པར་གྱི་ཆོས་གཞན་ཡང་ཡོད་པའི་ཕྱིར། དང་པོ་བྱད་གཟུགས་ཀྱི་ཁྱད་པར་དང་ལྡན་པ་
དེར་ཐལ། དེ་ནི་འཕེན་པ་གཅིག་པའི་ཕྱིར། །སྔོན་དུས་སྲིད་འབྱུང་ཤ་ཚུགས་ཅན། ཞེས་འབྱུང་བ་ལས།
གང་དུ་སྐྱེ་བའི་སྔོན་དུས་ཀྱི་སྲིད་པའི་བྱད་གཟུགས་ཅན་ཡིན་པའི་ཕྱིར་ཏེ། འགྲོ་བ་གང་གི་བར་སྲིད་དང།
དེས་སྐྱེ་གནས་སུ་སྐྱེ་བ་བླངས་པའི་སྔོན་དུས་ཀྱི་སྲིད་པ་གཉིས་འཕེན་བྱེད་ཀྱི་ལས་གཅིག་གིས་འཕངས་པ་
ཡིན་པའི་ཕྱིར། སྔོན་དུས་ཀྱི་སྲིད་པ་ཡང་ཡོད་དེ། དེ་ནི་འཆི་བའི་སྔ་རོལ་ཏེ། །སྐྱེ་བའི་སྐད་ཅིག་ཕན་ཆད་
དོ། །ཞེས་འབྱུང་བ་ལས། སྐྱེ་སྲིད་རྫོགས་ནས་འཆི་སྲིད་མ་ཤར་བར་གྱི་སྲིད་པ་ལ་འདོད་པའི་ཕྱིར། ཁོ་ན་
རེ། འོ་ན། བྱང་ཆུབ་སེམས་དཔའ་ཡུམ་སྒྱུ་འཕྲུལ་ཆེན་མོའི་ལྷུམས་སུ་ཞུགས་པའི་བར་སྲིད་དེ་མཚན་དང་
དཔེ་བྱད་དང་བཅས་པ་ཡིན་པར་ཐལ། བྱད་གཟུགས་ཀྱི་ཁྱད་པར་དེ་འཐད་པའི་ཕྱིར། རྟགས་ཁས།
འདོད་ན། ཡུམ་གྱི་རྨི་ལམ་དུ་གླང་པོ་ཆེའི་ཕྲུ་གུ་དཀར་པོ་ལྷུམས་སུ་ཞུགས་པར་གཟིགས་པ་མི་འཐད་པར་
འགྱུར་རོ་ཞེ་ན། སྐྱོན་མེད་དེ། དུད་འགྲོའི་སྐྱེ་བ་ལོག་ནས་ཡུན་རིང་དུ་ལོན་པས་མཚན་མ་ཙམ་དུ་ཟད་
པའི་ཕྱིར། དཔེར་ན། རྒྱལ་པོ་ཀྲི་ཀྲི་རྨི་ལྟས་བཅུ་མཐོང་བ་ལྟ་བུ་ཡིན་པའི་ཕྱིར་རོ། འོ་ན། ཆོས་ལྡན་རབ་
འབྱོར་གྱིས། གླང་ཆེན་དཀར་པོ་མཆེ་བ་དྲུག་ལྡན་པ། ཞེས་གསུངས་པ་དང་འགལ་ལོ། ཞེ་ན། འགལ་
བའི་སྐྱོན་མེད་དེ། ཚིགས་བཅད་དེ་སྡེ་སྣོད་གསུམ་པོ་གང་གི་ཡང་ཚིག་མ་ཡིན་པས་རང་ལུགས་སུ་བྱེད་མི་
དགོས་ཤིང་། བྱེད་ནའང་ཡུམ་གྱི་རྨི་ལམ་དང་མན་པར་ཚིགས་བཅད་དེ་ལྟར་བྱས་པའི་ཕྱིར། ཡང་ཁོ་ན་
རེ། བ་ལང་དབྱར་འཁྲིག་པ་མང་ལ། ཁྱི་སྟོན། རྟ་སོས། དོམ་དགུན་འཁྲིག་པ་མང་བས་དེ་རྣམས་ཀྱི་བར་
སྲིད་དུས་མིན་དུ་གྲུབ་ན་ཇི་ལྟར་བྱེད་ཅེ་ན། བྱེད་ཚུལ་ཡོད་དེ། རིམ་པ་བཞིན། བ་མིན། ལྕེ་སྤྱང་། བོང་བུ།
དྲེད་རྣམས་སུ་སྐྱེ་བ་ལེན་པའི་ཕྱིར་ཏེ། དེ་རྣམས་འགྲོ་བ་རིགས་མན་པའི་ཕྱིར། གཉིས་པ་མཐོང་ཚུལ་གྱི་
ཁྱད་པར་སོགས་ལྔ་ཡོད་པར་གྲུབ་སྟེ། རིགས་མཐུན་ལྷ་མིག་དག་པས་མཐོང་། །ལས་ཀྱི་རྫུ་འཕྲུལ་ཤུགས་



98
བར་སྲིད་བཤད་པ།
གནས་གསུམ་པ།
དང་ལྡན། །དབང་པོ་ཀུན་ཚང་ཐོགས་མེད་རྒྱུ། །མི་ཟློག་དེ་ནི་དྲི་ཟའོ། །ཞེས་འབྱུང་བ་ལས། བར་དོ་རིགས་
མཐུན་དང་། ལྷའི་མིག་རྣམ་པར་དག་པས་མཐོང་བ། ལས་ཀྱི་རྫུ་འཕྲུལ་གྱི་ཤུགས་སངས་རྒྱས་ཀྱིས་ཀྱང་
དགག་པར་མི་ནུས་པ། མིག་སོགས་དབང་པོ་ཀུན་ཚང་བ། རི་བོ་སོགས་ལ་ཐོགས་མེད་དུ་འགྲོ་ནུས་པ།
འགྲོ་བ་གང་གི་བར་སྲིད་གྲུབ་ནས་གཞན་གྱི་སྐྱེ་སྲིད་དུམི་ཟློག་པ་དང་། ཁམས་ཟས་རགས་པ་མི་ཟ་བར་
ཟས་སུ་དྲི་ཟ་བ་སོགས་ཡིན་པའི་ཕྱིར། གཞན་རྣམས་སླ། འགྲོ་བ་གང་གི་བར་སྲིད་གྲུབ་ནས་གཞན་གྱི་མི་
ཟློག་པ་དེར་ཐལ། དེ་ལྟར་སྟོན་པའི་མདོ་ཚད་ལྡན་ཡོད་པའི་ཕྱིར་དང༌། འགྲོ་བ་གང་གི་བར་སྲིད་དང་།
སྔོན་དུས་ཀྱི་སྲིད་པ་གཉིས་འཕེན་བྱེད་ཀྱི་ལས་གཅིག་གིས་འཕེན་པར་བྱེད་པའི་ཕྱིར། འགྲོ་བ་དེའི་བར་
སྲིད་དུ་ཉིང་མཚམས་སྦྱར་ན་དེའི་སྐྱེ་སྲིད་དུ་སྐྱེ་བས་ནི་མ་ཁྱབ་སྟེ། གཟུགས་སུ་ཉེར་འགྲོའི་ཕྱིར་མི་འོང་
བར་འདའ་བ་ཡོད་པའི་ཕྱིར། འོ་ན། མངོན་པ་གོང་མར། ཅི་སྟེ་ན་ཟློག་གོ །དེ་ན་གནས་པ་ཡང་ལས་
གསོག་གོ །ཞེས་གསུངས་པ་དང་མི་མཐུན་ནོ་ཞེ་ན། སྐྱོན་མེད་དེ། ལུགས་གཞན་ཡིན་པའི་ཕྱིར། ཁ་
ཅིག །ལས་གསོག་གོ་ཞེས་གསུངས་པ་འདི་ལ་བརྟེན་ནས་ལུགས་དེ་ལ་གོང་སའི་རྟེན་ལ་འོག་སར་སྐྱེ་བའི་
ལས་གསར་དུགསོག་པ་ཡོད་པར་འདོད་པ་མི་འཐད་དེ། གོང་སའི་རྟེན་ལ་འོག་སར་སྐྱེ་བའི་ལས་གསོས་
འདེབས་པ་ཡོད་པ་ལ་དགོངས་པའི་ཕྱིར། རི་བོ་སོགས་ལ་ཐོགས་མེད་དུ་འགྲོ་བ་ཡང་དེར་ཐལ། ཕ་བོང་
གཤགས་པའི་ནང་ནས་སྲོག་ཆགས་སྲིན་བུ་འབྱུང་བ་ཡོད་པའི་ཕྱིར། མའི་མངལ། ལ་ནི་ཐོགས་ཏེ། མངལ་
སྒོ་ནས་ངེས་པར་འཇུག་པའི་ཕྱིར། རྒྱ་མཚན་དེས་ན་མཚེ་མ་སྤུན་གྱི་དང་པོར་སྐྱེས་པ་ནུའོ་དང་། ཕྱིས་སྐྱེ་
བ་ཕུ་བོར་བྱ་དགོས་སོ། །གལ་ཏེ་བར་སྲིད་པ་དེ་དབང་པོ་ཀུན་ཚང་དགོས་ན། དམུས་ལོང་སོགས་ཇི་ལྟར་
ཡིན་ཞེ་ན། ཁ་ཅིག །གཙོ་ཆེ་བའི་དབང་དུ་བྱས་ཞེས་འདོད་པ་ཡོད་ཀྱང་། རང་ལུགས་མངལ་དུ་མི་
གཟུགས་ནུས་པ་ཚང་བའི་རྐྱེན་གྱིས་ཡིན་ནོ། །རྟོགས་གསུམ་པ་ཁྱད་པར་གྱི་ཆོས་གཞན་ཡང་ཡོད་དེ། ངོ༌
བོའི་ཁྱད་པར། མིང་གི་རྣམ་གྲངས་ཀྱི་ཁྱད་པར། ཚེ་ཚད་ཀྱི་ཁྱད་པར། སྲིད་པ་འཕོ་ཚུལ་གྱི་ཁྱད་པར།
བོང་ཚོད་ཀྱི་ཁྱད་པར། རྣམ་པའི་ཁྱད་པར། འགྲོ་ཚུལ་གྱི་ཁྱད་པར་རྣམས་སུ་ཡོད་པའི་ཕྱིར། དང་པོ་གྲུབ་



གནས་གསུམ་པ།
བར་སྲིད་བཤད་པ།
སྟེ། ཕྲ་བའི་ལུས་ཅན་རྡོ་རྗེ་ཕ་ལམ་གྱིས་ཀྱང་གཞིག་པར་མི་ནུས་པ་ཡིན་པའི་ཕྱིར། གཉིས་པ་གྲུབ་སྟེ། ཡིད་
ལས་བྱུང་དང་སྲིད་ཚོལ་དང་དྲི་ཟ་དང་སྲིད་པ་བར་མ་དང་སྔོན་གྲུབ་ཀྱི་སྲིད་པ་རྣམས་ཡིན་པའི་ཕྱིར།
གཟུབ་བ་གྲུབ་སྟེ། སྤྱིར་བར་དོའི་ཚེ་ཚད་ཞག་བདུན་ཡིན་ཞིང་། བདུན་གོང་དུ་འཆི་བ་ཡང་ཡོད། སྐྱེ་བའི་
རྐྱེན་མ་རྙེད་ན། ཞག་བདུན་བདུན་ན་འཆི་ཆུང་རེ་བྱས། བདུན་ཕྲག་བདུན་པ་ན་སྐྱེ་བའི་རྒྱུ་རྐྱེན་ངེས་པར་
རྙེད་པས་ཁྱབ་པའི་ཕྱིར། བཞི་པ་གྲུབ་སྟེ། མངོན་པ་གོང་མ་ལྟར་ན། དམྱལ་བར་སྐྱེས་ན་བཤང་ལམ་
ནས་དང༌། ཡི་དྭགས་སུ་སྐྱེ་ན་ཁ་དང་། དུད་འགྲོར་སྐྱེ་ན་ཆུ་ལམ་དང་། མིར་སྐྱེ་ན་མིག་དང་། འདོད་ལྷར་སྐྱེ་
ན་ལྟེ་བ་དང་། གནོད་སྦྱིན་དུ་སྐྱེ་ན་སྣ་དང་། གཟུགས་ཁམས་སུ་སྐྱེ་ན་མིག་དབུས་དང༌། གཟུགས་མེད་
ཁམས་སུ་སྐྱེ་ན་སྤྱི་བོ་ནས་འཕོ་བ་སོགས་ཡིན་ཞིང་། བསྟན་བཅོས་འདིའི་ལུགས་འོག་ཏུ་སྟོན་པའི་ཕྱིར།
ལྔ་བ་གྲུབ་སྟེ། འཛམ་བུའི་གླིང་པའི་མིའི་བར་དོ་བྱིས་པ་ལོ་ལྔའམ་དྲུག་ལོན་པ་ལྟ་བུ་ཡིན་པའི་ཕྱིར། དྲུག་
བ་གྲུབ་སྟེ། ངན་འགྲོའི་བར་དོ་ཕྱར་བ་ནག་པོ་བརྐྱངས་པའམ་མཚན་མོ་མུན་ནག་གིས་ཁྱབ་པ་ལྟ་བུ་དང་།
བདེ་འགྲོའི་བར་དོ་སྣམ་བུ་དཀར་པོ་བརྐྱངས་པའམ་མཚན་མོ་ཟླ་འོད་ཀྱིས་ཁྱབ་པ་ལྟ་བུར་སའི་དངོས་
གཞི་ལས་བཤད་པ་དང༌། ཡང་དམྱལ་བའི་བར་དོ་སྡོང་དུམ་མེས་ཚིག་པ་ལྟ་བུ། ཡི་དྭགས་ཀྱི་བར་དོ་ཆུ་ལྟ་
བུ། དུད་འགྲོའི་བར་དོ་དུ་བ་ལྟ་བུ། འདོད་པའི་ལྷའི་བར་དོ་གསེར་ལྟ་བུ། གཟུགས་ཁམས་ཀྱི་བར་དོ་
དཀར་པོ་སོགས་སུ་དགའ་བོ་མངལ་འཇུག་གི་མདོ་ལས་གསུངས་པ་ལྟར་ཡིན་པའི་ཕྱིར། བདུན་པ་གྲུབ་
སྟེ། དམྱལ་བའི་བར་དོ་སྤྱི་བོ་གཙུག་ནས་འགྲོ་བ། ཡི་དྭགས་དང་དུད་འགྲོ་དང་མིའི་བར་དོ་ཐད་ཀར་འགྲོ་
བ། ལྷའི་བར་དོ་སྟེང་དུ་འགྲོ་བ་ཡིན་པའི་ཕྱིར། དེ་ཡང་འདོད་པ་དང་གཟུགས་ཁམས་སུ་སྐྱེ་བ་ལ་བར་དོ་
ཡོད་ཀྱི། གཟུགས་མེད་དུ་སྐྱེ་བ་ལ་མེད་དེ། གང་དུ་ཤི་བའི་གནས་དེར་མིང་གཞིའི་ཕུང་པོ་ཙམ་འགྲུབ་པའི་
ཕྱིར། འོ་ན། བར་སྲིད་སྐྱེ་གནས་སུ་འཇུག་ཚུལ་དེ་ཇི་ལྟ་བུ་ཡིན་ཞེ་ན་བཤད་དུ་ཡོད་དེ། བློ་ནི་ཕྱིན་ཅི་ལོག་
གྱུར་པས། །རྩེ་དགས་འགྲོ་བའི་ཡུལ་དུ་འགྲོ །དྲི་དང་གནས་ལ་མངོན་འདོད་གཞན། །དམྱལ་བ་ཡི་ནི་
སྤྱིའུ་ཚུགས་ཡིན། ཞེས་འབྱུང་བ་ལས་སྒོང་སྐྱེས། མངལ་སྐྱེས་ལ་རྒྱང་རིང་མོ་ནས་ཕོ་མོ་ཉལ་པོ་བྱེད་པ་མཐོང་
ན



100
གནས་གསུམ་པ།
བར་དུ་གནས་པའི་ཚུལ་བཤད་པ།
སྟེ། ཆགས་སྡང་གི་བློ་ཕྱིན་ཅི་ལོག་ཏུགྱུར་པས་འདོད་པ་སྤྱོད་པའི་བསམ་པས་མངལ་དུའགྲོ །གཞན་དྲོད་
གཤེར་སྐྱེས་དང་བརྫུས་སྐྱེས་ལ་རིམ་པ་བཞིན་དྲི་དང་གནས་འདོད་པས་སྐྱེས་གནས་སུ་འཇུག་ཅིང་། རྐང་
པ་བཞི་པའི་དོན་ནི། གོང་དུ་བཤད་པ་ལས་གྲུབ་པའི་ཕྱིར། འོ་ན། མངལ་འཇུག་ཐམས་ཅད་བློ་ཕྱིན་ཅི་
ལོག་ཏུ་གྱུར་པར་ངེས་སམ། ཞེ་ན། མ་ངེས་ཏེ། གཅིག་ནི་ཤེས་བཞིན་དུ་འཇུག་གོ །གཞན་ནི་གནས་པ་
ཡང་གཞན་ནི། །འབྱུང་བའང་གཞན་ནི་ཐམས་ཅད་རྨོངས། །སྒོ་ང་ལས་སྐྱེས་རྟག་ཏུའོ། །ཞེས་འབྱུང་བ་
ལས། ཁ་ཅིག མངལ་དུ་འཇུག་པ་ཤེས་ཤིང་གནས་པ་དང་། འབྱུང་བ་མི་ཤེས་པ་དང་། གནས་འཇུག་
ཤེས་ཤིང་འབྱུང་བ་མི་ཤེས་པ་དང་། ཡང་གཞན་གསུམ་ཀ་ཤེས་པ་དང་གསུམ་ཡོད། གསུམ་ཆར་ལ་རྨོངས་
པའང་ཡོད་པའི་ཕྱིར། ཕྱི་མ་འདི་གྲུབ་སྟེ། སྒོང་ལས་སྐྱེས་པ་རྣམས་དེ་ཡིན་པའི་ཕྱིར། དང་པོ་རྣམས་གྲུབ་
སྟེ། མངལ་དུ་འཇུག་པ་གསུམ་དག་སྟེ། །འཁོར་ལོས་བསྒྱུར་དང་རང་བྱུང་གཉིས། །ལས་སམ་ཡེ་ཤེས་སམ་
གཉིས་ཀ །རྒྱ་ཆེའི་ཕྱིར་ན་གོ་རིམས་བཞིན། ཞེས་འབྱུང་བ་ལས། འཁོར་ལོས་བསྒྱུར་བ་ལྟ་བུ་དང་པོ་ཡིན།
བསེ་རུརང་སངས་རྒྱས་ལྟ་བུ་གཉིས་པ་ཡིན། བདག་ཅག་གི་སྟོན་པ་ལྟ་བུ་གསུམ་པ་ཡིན་ཏེ། དང་པོ་བསོད་
ནམས་རྒྱ་ཆེ། གཉིས་པ་ཡེ་ཤེས་རྒྱ་ཆེ། གསུམ་པ་གཉིས་ཀ་རྒྱ་ཆེ་བའི་ཕྱིར།
གཉིས་པ་བར་དུ་གནས་ཚུལ་ཡོད་དེ། ཇི་ལྟར་གནས་པ་དང་། གང་གིས་གནས་པ་གཉིས་སུ་ཡོད་
པའི་ཕྱིར། དང་པོ་ལ་གསུམ་ཡོད་དེ། རྩོད་སྤོང་གི་སྒོ་ནས་མདོར་བསྟན་པ་དང༌། རྟེན་འབྲེལ་ཉིད་རྒྱས་
པར་བཤད་པ། སྲིད་པ་བཞིའི་སྒོ་ནས་མཇུག་བསྡུ་བ་རྣམས་སུ་ཡོད་པའི་ཕྱིར། དང་པོ་ནི། ཕྱི་རོལ་པ་ན་
རེ། ཁྱོད་སངས་རྒྱས་པས་གང་ཟག་གི་བདག་མི་འདོད་ན། སྐྱེ་བ་སྔ་མ་ནས་འདིར་འོངས་ཤིང་། འདི་
ནས་ཕྱི་མར་འགྲོ་བའི་གང་ཟག་མི་འཐད་དོ། ཞེ་ན། དེའི་སྐྱོན་མེད་དེ། བདག་མེད་ཕུང་པོ་ཙམ་ཉིད་དོ།།
ཉོན་མོངས་ལས་ཀྱིས་མངོན་འདུས་བྱས། །སྲིད་པ་བར་མའི་རྒྱུན་གྱིས་ནི། །མར་མེ་བཞིན་དུ་མངལ་དུ་
འགྲོ །ཇི་ལྟར་འཕངས་བཞིན་རིམ་གྱིས་རྒྱུན། སྐྱེས་ནས་ལས་དང་ཉོན་མོངས་ཀྱིས། །འཇིག་རྟེན་ཕ་རོལ་
དག་ཏུ་འགྲོ །སྲིད་པའི་འཁོར་ལོ་ཐོག་མ་མེད། །ཅེས་འབྱུང་བ་ལས། ཕུང་པོའི་རྒྱུན་ཙམ་ལ་གང་ཟག་ཏུ་



གནས་སྐབས་པའི་ན་འབྲེལ་བཤད་པ།
གནས་གསུམ་པ།
101
འདོགས་ཤིང་། མར་མེ་སྐད་ཅིག་མ་ཉིད་ཡུལ་གཞན་དུ་མི་འགྲོ་ཡང་། དེའི་རྒྱུན་གྱིས་ཡུལ་གཞན་དུ་འགྲོ་
བ་ལྟར། སྐྱེ་བ་སྔ་མའི་ཉོན་མོངས་དང་ལས་ཀྱི་མངོན་པར་འདུ་བྱས་པའི་སྲིད་པ་བར་མའི་རྒྱུན་གྱིས་
མངལ་དུ་འགྲོ དེ་ནས་ལས་ཀྱིས་ཇི་ལྟར་འཕངས་པ་བཞིན་དུ་རིམ་གྱིས་རྒྱུན་འཐུད་ནས་འཇིག་རྟེན་ཕ་
རོལ་དུ་འགྲོ་ལ། སླར་ཡང་སྲིད་པའི་འཁོར་ལོ་ཐོགས་མེད་དུ་འགྲོ་བའི་ཕྱིར། མངལ་དུ་ཞུགས་ནས་འཕེལ་
བའི་རིམ་པ་ཡང་ཡོད་དེ། ནུར་ནུར་པོ། མེར་མེར་པོ། ནར་ནར་པོ། མཁྲང་འགྱུར། རྐང་ལག་འགྱུས་པ་སྟེ་
ལྔ་སྔ་མ་སྔ་མ་ལས་ཕྱི་མ་ཕྱི་མ་སྐྱེ་ཞིང་། དེ་ནས་སྐུ་སྤུ་སེན་མོ་སོགས་འབྱུང་བའི་ཕྱིར།
གཉིས་པ་རྒྱས་བཤད་ལ་གསུམ་ཡོད་དེ། གནས་སྐབས་པའི་རྟེན་འབྲེལ། སྐབས་སུ་བབ་པའི་ངོ་
བོ། ཀུན་ནས་ཉོན་མོངས་སོགས་དག་དང་སྦྱར་བ་རྣམས་སུ་ཡོད་པའི་ཕྱིར། དང་པོ་བཤད་དུ་ཡོད་དེ། དེ་
ནི་རྟེན་ཅིང་འབྲེལ་འབྱུང་བའི། །ཡན་ལག་བཅུགཉིས་ཆ་གསུམ་མོ། །སྔོན་དང་ཕྱི་མཐར་གཉིས་གཉིས་
དང༌། །བར་དུ་བརྒྱད་ཡོངས་རྫོགས་ལྡན་ལ། །མ་རིག་ཉོན་མོངས་སྔོན་གནས་སྐབས། །འདུ་བྱེད་དག་ནི་
སྔོན་ལས་ཀྱི། །རྣམ་ཤེས་མཚམས་སྦྱོར་ཕུང་པོ་ཡིན། །མིང་དང་གཟུགས་ནི་དེ་ཕན་ཆད། །སྐྱེ་མཆེད་དྲུག་
དོད་ཚུན་ཆད་དོ། །དེ་ནི་གསུམ་འདུས་ཚུན་ཆད་དོ། །རེག་པ་བདེ་སྡུག་ལ་སོགས་ཀྱི། །རྒྱུ་ཤེས་ནུས་པ་ཚུན་
ཆད་དོ། །ཚོར་འཁྲིག་ཚུན་ཆད་སྲེད་པ་ནི། །ལོངས་སྤྱོད་འཁྲིག་པ་ཆགས་ཅན་གྱི། །ཉེ་བར་ལེན་པ་ལོངས་
སྤྱོད་རྣམས། །ཐོབ་པར་བྱ་ཕྱིར་ཡོངས་རྒྱུག་པའི། །དེ་སྲིད་འབྲས་བུ་འབྱུང་འགྱུར་བའི། །ལས་བྱེད་དེ་ནི་སྲིད་
པ་ཡིན། །ཉིང་མཚམས་སྦྱོར་བ་སྐྱེ་བ་ཡིན། །ཚོར་བའི་བར་ནི་རྒ་ཤི་ཡིན། །འདི་ནི་གནས་སྐབས་བར་
འདོད་ལོ། ཞེས་འབྱུང་བ་ལས། ཡན་ལག་བཅུ་གཉིས་ཡོད་པའི་མ་རིག་པ་དང་འདུ་བྱེད་གཉིས་ཚེ་སྔོན་
མ་དང་། འབྲས་དུས་ཀྱི་རྣམ་ཤེས་ནས་སྲིད་པའི་བར་བརྒྱད་ཚེ་བར་པ་དང་། སྐྱེ་བ་རྒ་ཤི་གཉིས་ཚེ་ཕྱི་མ་
ལ་རྫོགས་པ་སྟེ་ཆ་གསུམ་ཡོད་པ་དང་། བཅུ་གཉིས་ཀྱི་ངོས་འཛིན་ཡང་། ཡན་ལག་བཅུ་གཉིས་ཀྱི་ནང་
ཚན་དུ་གྱུར་པའི་མ་རིག་པ་འཁོར་དུ་ལྡན་པའི་གཙོ་བོ་སེམས་ཀྱི་འཁོར་དུ་བྱུང་བའི་ཟག་བཅས་ཀྱི་ཕུང་པོ་
ལྔ་མ་རིག་པའི་རྟེན་འབྲེལ་ཡིན་པ་ནས། འོག་མ་རྣམས་ལ་སྦྱར་བར་བྱ་བ་དང་། འདི་དག་རྟེན་འབྲེལ་



102
གནས་གསུམ་པ།
གནས་སྐབས་པའི་རྟེན་འབྲེལ་བཤད་པ།
བཞིའི་ནང་ནས་གནས་སྐབས་པའི་རྟེན་འབྲེལ་ཡིན། ཞེས་འཆད་པའི་ཕྱིར། འོ་ན་མ་རིག་པའི་རྟེན་འབྲེལ་
སོགས་རེ་རེ་ནས་ཕུང་པོ་ལྔ་པ་ཅན་ཡིན་ན། མ་རིག་པའི་རྟེན་འབྲེལ་ཡིན་ནོ། །ཞེས་སོགས་བརྗོད་པ་མི་
འཐད་དོ་ཞེ་ན། དེའི་སྐྱོན་མེད་དེ། གཙོ་བོའི་ཕྱིར་ན་ཡན་ལག་བསྒྲགས། ཞེས་འབྱུང་བ་ལས། མ་རིག་པ་
སོགས་དེ་དང་དེའི་གཙོ་བོ་ཡིན་པའི་དབང་གིས་ཡིན་པའི་ཕྱིར། ཡན་ལག་བཅུ་གཉིས་ཆ་གསུམ་དུ་བསྟན་
པ་ལ་དགོས་པ་ཡང་ཡོད་དེ། སྔོན་དང་ཕྱི་མཐའ་བར་དག་ལ། །རྨོངས་པ་རྣམ་པར་ཟློག་ཕྱིར་རོ། །ཞེས་པ་
ལྟར་ཡིན་པའི་ཕྱིར། ཁ་ཅིག་གིས། སྔོན་དང་ཕྱི་མཐའ་གཉིས་གཉིས་དང་། ཞེས་པ་རྐང་པ་གཉིས་ཀྱི་
དགོངས་པས། ཡན་ལག་བཅུ་གཉིས་ཚེ་གསུམ་ལ་ངེས་པར་རྫོགས་དགོས་པ་ཡིན་ཟེར་བ་མི་འཐད་དེ།
ཡན་ལག་བཅུ་གཉིས་ཚེ་གཉིས་ལ་རྫོགས་པའང་ཡོད་པའི་ཕྱིར་ཏེ། མི་འགའ་ཞིག་འདོད་ལྷར་སྐྱེ་བའི་
ལས་མ་རིག་པའི་སྟོབས་ཀྱིས་རྣམ་ཤེས་ལ་བསགས། རྟེན་དེ་ལ་སྲེད་ལེན་གྱིས་གསོས་བཏབ། སྔར་གྱི་
ལས་ནུས་པ་མཐུ་ཅན་དུ་བྱས་ནས་སྐྱེ་བ་ཕྱི་མ་འདོད་ལྷར་སྐྱེ་བ་ཡོད་པའི་ཕྱིར་ཏེ། འདོད་ལྷར་སྐྱེ་བ་འཕེན་
བྱེད་ཀྱི་སྐྱེས་ནས་མྱོང་འགྱུར་གྱི་ལས་ཡོད་པའི་ཕྱིར། ཡང་ཁ་ཅིག །མ་རིག་པའི་རྟེན་འབྲེལ་ལ་གཟུགས་
ཕུང་ཡོད་པར་མི་འཐད་པར་ཐལ། མ་རིག་པ་ཡིན་ན་ཤེས་པ་ཡིན་དགོས་པའི་ཕྱིར། ཞེ་ན་མ་ཁྱབ་སྟེ། མ་
རིག་པའི་རྟེན་འབྲེལ་ཡིན་ན་མ་རིག་པ་ཡིན་མི་དགོས་པའི་ཕྱིར། ཡན་ལག་བཅུགཉིས་པོ་དེ་བསྡུ་ན་
གསུམ་དུ་འདུ་བ་ཡིན་ཏེ། ཉོན་མོངས་གསུམ་མོ་ལས་གཉིས་སོ། །གཞི་བདུན་དེ་བཞིན་འབྲས་བུ་ཡིན། །
ཞེས་འབྱུང་བ་ལས། ཉོན་མོངས་པའི་རྟེན་འབྲེལ། ལས་ཀྱི་རྟེན་འབྲེལ། གཞིའི་རྟེན་འབྲེལ་དང་གསུམ་
ཡོད་ཅིང། ངོས་འཛིན་ཀྱང༌། མ་རིག་པ། སྲེད་པ། ལེན་པ་གསུམ་དང་པོ་དང་། འདུ་བྱེད་དང་སྲིད་པ་
གཉིས་གཉིས་པ་དང་། རྣམ་ཤེས་ནས་ཚོར་བའི་བར་ལྔའི་སྟེང་དུ་སྐྱེ་བ་དང་རྒ་ཤིང་བསྣན་པས་བདུན་
གསུམ་པ་ཡིན་པའི་ཕྱིར་དང་། བདུན་པོ་གཞིའི་རྟེན་འབྲེལ་ཡིན་པ་བཞིན་དུ། འབྲས་བུའི་རྟེན་འབྲེལ་ཀྱང་
ཡིན་པའི་ཕྱིར། འོ་ན། དང་པོར་རྒྱུ་དང་ཐ་མར་འབྲས་བུ་མདོར་བསྡུས་ནས། བར་དུ་རྒྱུ་འབྲས་རྒྱ་ཆེན་
སྐྱེད་པ་ཅི་ཡིན་ཞེ་ན། དེའི་དགོས་པ་ཡོད་དེ། གཉིས་ཀྱིས་རྒྱུ་འབྲས་མདོར་བསྡུས་པ། །བར་མའི་རྗེས་སུ་



གནས་གསུམ་པ།
103
མ་ག་པ་བཤད་པ།
དཔག་པ་ལས། ཞེས་འབྱུང་བ་ལས། བར་མའི་ཚེ་འདིའི་རྒྱུ་འབྲས་ཀྱི་དབྱེ་བ་ལས་གཞན་གཉིས་རྗེས་སུ་
དཔག་ནུས་པའི་ཕྱིར། འོ་ན། མ་རིག་པའི་རྒྱུ་དང་། རྒ་ཤིའི་འབྲས་བུ་ཡོད་ངམ་མེད། ཡོད་ན་ཡན་ལག་
བཅུ་གཉིས་སུ་གྲངས་མ་ངེས་པར་འགྱུར། མེད་ན་དེ་གཉིས་དངོས་པོ་མ་ཡིན་པར་འགྱུར་རོ་ཞེ་ན། སྔ་
མའི་ཁྱབ་པ་མེད་དེ། ཉོན་མོངས་པ་ལས་ཉོན་མོངས་དང་། །བྱ་བ་ཉིད་དོ་དེ་ལས་གཞི། །དེ་ལས་གཞི་དང་
ཉོན་མོངས་སྐྱེ། །འདི་ནི་སྲིད་པའི་ཡན་ལག་ལུགས། ཞེས་འབྱུང་བ་ལས། ཡན་ལག་བཅུ་གཉིས་འཁོར་ནས་
སྐྱེ་བ་ཡིན་པའི་ཕྱིར། འོ་ན། འབྱུང་བ་དང་བྱུང་བའི་ཁྱད་པར་ཡོད་དམ་ཞེ་ན། ཡོད་དེ། འདིར་ནི་འབྱུང་བ་
རྒྱུ་ཡིན་ཏེ། །འབྱུང་བ་འབྲས་བུ་ཡིན་པར་འདོད། །ཅེས་པ་ཤིན་ཏུ་གསལ་བའི་ཕྱིར། །
གཉིས་པ་སྐབས་སུ་བབ་པའི་ངོ་བོ་བཤད་དུ་ཡོད་དེ། མ་རིག་པ་བཤད་པ་དང༌། མིང་བཤད་པ་
དང༌། རེག་པ་དང༌། ཚོར་བ་བཤད་པ་དང་བཞི་ཡོད་པའི་ཕྱིར། དང་པོ་ཡོད་དེ། རིག་པའི་མི་མཐུན་ཕྱོགས་
ཆོས་གཞན། །མ་རིག་མི་མཛའ་རྫུན་སོགས་བཞིན། །ཀུན་སྦྱོར་སོགས་ཚིག་ཕྱིར། ཞེས་འབྱུང་བ་ལས། མ་
རིག་པ་དེ་རིག་པ་མེད་ཙམ་དང༌། རིག་པ་ལས་གཞན་ཙམ་ལ་མི་འཇོག་གི །བདག་མེད་པའི་དོན་རིག་
པའི་འགལ་ཟླ་མི་མཐུན་ཕྱོགས་ཞིག་ལ་འཇོག་པའི་ཕྱིར་ཏེ། དཔེར་ན། མི་མཛའ་བ་དེ་མཛའ་བའི་མི་
མཐུན་ཕྱོགས་ཞིག་ལ་འཇོག་པ་དང་། རྫུན་དེ་བདེན་པའི་མི་མཐུན་ཕྱོགས་ཞིག་ལ་འཇོག་པ་ལྟ་བུ་ཡིན་
པའི་ཕྱིར་དང༌། མདོ་ལས་མ་རིག་པ་དེ་ཀུན་སྦྱོར་དང་འཆིང་བ་སོགས་སུ་ཚིག་གིས་བསྟན་པའི་ཕྱིར། མ་
རིག་པ་དེ་ལྟར་ཡིན་གྱི། ཤེས་རབ་ཉོན་མོངས་ཅན་སོགས་མ་རིག་པ་མ་ཡིན་པའི་ཕྱིར་ཏེ། གལ་ཏེ། ཤེས་
རབ་ངན་པའོ་མིན་ལྟ་ཕྱིར། །ལྟ་བ་དེ་དང་མཚུངས་ལྡན་ཕྱིར། །ཤེས་རབ་ཉོན་མོངས་བསྟན་ཕྱིར་རོ། །ཞེས་
འབྱུང་བ་ལས། དེ་ལྟ་བ་ཡིན་པའི་ཕྱིར་དང༌། མ་རིག་པ་ལྟ་བ་དང་མཚུངས་ལྡན་དུ་བྱུང་བས་ལྟ་བ་དང་
འགལ་དགོས་པ་དང༌། མ་རིག་པ་ནི་ཤེས་རབ་ཉོན་མོངས་པ་བྱེད་པ་པོར་བསྟན་པའི་ཕྱིར། །
གཉིས་པ་མིང་བཤད་དུ་ཡོད་དེ། མིང་ནི་གཟུགས་ཅན་མིན་ཕུང་པོ། ཞེས་འབྱུང་བ་ལས།
གགས་ཕུང་མ་གཏོགས་པའི་ཕུང་པོ་བཞི་པོ་མིང་གཟུགས་གཉིས་སུ་ཕྱེ་བའི་མིང་ཡིན་པའི་ཕྱིར།



104
རེག་པ་དང་། ཚོར་བ་བཤད་པ།
གནས་གསུམ་པ།
གསུམ་པ་རེག་པ་བཤད་དུ་ཡོད་དེ། རེག་དྲུག་འདུས་ཏེ་བྱུང་བ་ཡིན། །ལྔ་ནི་ཐོགས་པའི་རེག་པ་
ཡིན། །དྲུག་པ་བླ་དྭགས་ཚིག་ཅེས་བྱ། །རིག་དང་མ་རིག་དང་གཞན་རེག །དྲི་མེད་ཉོན་མོངས་ཅན་ལྷག་
མ། །གནོད་སེམས་རྗེས་སུ་ཆགས་པའི་རེག །བདེ་བ་མྱོང་འགྱུར་ལ་སོགས་གསུམ། ཞེས་འབྱུང་བ་ལས།
རེག་པ་ལ་ཐོགས་པའི་རེག་པ་དང་། ཚིག་བླ་དྭགས་ཀྱི་རེག་པ་གཉིས་སུ་དབྱེ་བ་དང་
། ཡང་རིག་པའི་རེག་
པ་མ་རིག་པའི་རེག་པ། གཞན་པའི་རེག་པ་དང་གསུམ། མ་རིག་པའི་རེག་པ་ལ་ཡང་གནོད་སེམས་ཀྱི་
རེག་པ་དང་། རྗེས་ཆགས་ཀྱི་རེག་པ་དང་གཉིས། མྱོང་འགྱུར་གྱི་སྒོ་ནས་ནི་བདེ་བ་མྱོང་འགྱུར་གྱི་རེག་པ་
དང་། སྡུག་བསྔལ་མྱོང་འགྱུར་གྱི་རེག་པ་དང་། བཏང་སྙོམས་མྱོང་འགྱུར་གྱི་རེག་པ་དང་གསུམ་དུ་དབྱེ་བ་
སོགས་ཡིན་པའི་ཕྱིར་དང༌། མཚན་གཞི་ཡང་། མིག་གི་འདུས་ཏེ་རེག་པ་སོགས་དྲུག་གི་སྟེང་ནས་བཟུང་
བར་བྱ་བ་ཡིན་པའི་ཕྱིར།
བཞི་པ་ཚོར་བ་བཤད་དུ་ཡོད་དེ། ལུས་ཚོར་དང་སེམས་ཚོར་གཉིས་སུ་ཡོད་པའི་ཕྱིར་ཏེ། དེ་ལས་
བྱུང་བའི་ཚོར་བ་དྲུག། །ལྔ་ནི་ལུས་ཀྱིའོ་སེམས་ཀྱི་གཞན། ཞེས་འབྱུང་བ་ལས། མིག་གི་འདུས་ཏེ་རེག་པ་
ལས་བྱུང་བའི་ཚོར་བ་སོགས་དང་པོ་ལྔ་ལུས་ཚོར་དང་། ཡིད་ཀྱི་འདུས་ཏེ་རེག་པ་ལས་བྱུང་བའི་ཚོར་
བ་སེམས་ཚོར་ཡིན་པའི་ཕྱིར། འོ་ན། རེག་ཚོར་གཉིས་དུས་མཉམ་མམ། ཞེ་ན། ལུགས་འདི་ལ་མཉམ་
པར་ཁས་ལེན་དགོས་ཏེ། ལྷན་ཅིག་འབྱུང་བའི་རྒྱུ་འབྲས་ཡིན་པའི་ཕྱིར། རྟོགས་དཀའ་བ་ཡིད་ཚོར་ཉིད་
ཞིབ་ཏུབཤད་པ་ཡོད་དེ། མདོར་བསྟན་རྒྱས་བཤད་གཉིས་ཀྱི་སྒོ་ནས་ཤེས་པར་བྱ་བ་ཡིན་པའི་ཕྱིར། དང་
པོ་ཡོད་དེ། དེ་ཡིད་ཉེ་བར་རྒྱུ་བ་ལས། །རྣམ་པ་དག་ནི་ཡང་བཅོ་བརྒྱད། ཅེས་འབྱུང་བ་ལས། ཡུལ་ལ་
དམིགས་པའི་ཚོར་བ་བཅོ་བརྒྱད་ཡོད་པའི་ཕྱིར། གཉིས་པ་ཡོད་དེ། ཁམས་གསུམ་གྱི་དབྱེ་བ་གསུམ་དུ་
ཡོད་པའི་ཕྱིར། དང་པོ་ཡོད་དེ། འདོད་ན་ཐམས་ཅད་རང་དམིགས་ཅན། །སྤྱོད་ཡུལ་གཟུགས་ཅན་བཅུ་
གཉིས་སོ། །གོང་མ་གསུམ་གྱི། ཞེས་འབྱུང་བ་ལས། འདོད་པ་ན་རང་སའི་ཡུལ་ལ་དམིགས་པའི་ཚོར་
བ་བཅོ་བརྒྱད་དང༌། གཟུགས་ཁམས་ཀྱི་ཡུལ་ལ་དམིགས་པ་བཅུ་གཉིས། གཟུགས་མེད་ཀྱི་ཡུལ་ལ་



གནས་གསུམ་པ།
105
ཀུན་ནས་ཉོན་མོངས་སོགས་གསུམ་དཔེ་དང་སྦྱར་ནས་བཤད་པ།
དམིགས་པ་གསུམ་ཡོད་པའིཕྱིར། གཉིས་པ་ལ་གཉིས་ཡོད་དེ། བསམ་གཏན་དང་པོ་གཉིས་ན་དུ་ཡོད་
དང་། ཕྱི་མ་གཉིས་ན་དུཡོད་བཤད་པ་གཉིས་སུཡོད་པའི་ཕྱིར། དང་པོ་ཡོད་དེ། བསམ་གཏན་ནི། གཉིས་
ན་བཅུགཉིས་འདོད་འགྲོ་རྣམས། །རང་ལ་དམིགས་བརྒྱད་གཟུགས་མེད་པ། །གཉིས་གྱིའོ། །ཞེས་འབྱུང་
བ་ལས། དང་པོ་གཉིས་ན་འདོད་པའི་ཡུལ་ལ་དམིགས་པ་བཅུ་གཉིས། རང་སའི་ཡུལ་ལ་དམིགས་པ་
བརྒྱད། གཟུགས་མེང་ཀི་ཡུལ་ལ་དམིགས་པ་གཉིས་རྣམས་སུ་ཡོད་པའི་ཕྱིར། གཉིས་པ་ཡོད་དེ། བསམ་
གཏན་གཉིས་ན་དྲུག དྲུག་གི་འདོད་པའོ་རང་ནི་བཞིའོ། །གོང་མ་གཅིག་གིས་དམིགས་པ་ཡིན། ཞེས་
འབྱུང་བ་ལས། ཕྱི་མ་གཉིས་ན་འདོད་པའི་ཡུལ་ལ་དམིགས་པའི་ཚོར་བ་དྲུག རང་སའི་ཡུལ་ལ་དམིགས་
པ་བཞི། གཟུགས་མེད་ཀྱི་ཡུལ་ལ་དམིགས་པ་གཅིག་རྣམས་ཡོད་པའི་ཕྱིར། གསུམ་པ་ཡོད་དེ། གཟུགས་
མེད་ཉེ་བར་བསྡོགས་ན་བཞི། །གཟུགས་འགྲོ་གོང་མར་འགྲོ་བ་གཅིག །དངོས་གཞི་ན་གཅིག་རང་ཡུལ་
ཅན། ཞེས་འབྱུང་བ་ལས། གཟུགས་མེད་ཀྱི་ཉེར་བསྡོགས་ན་ནི་བསམ་གཏན་བཞི་པའི་ཡུལ་ལ་དམིགས་
པ་བཞི། གཟུགས་མེད་ཀྱི་ཡུལ་ལ་དམིགས་པའི་བཏང་སྙོམས་གཅིག །གཟུགས་མེད་ཀྱི་དངོས་གཞི་ན་
ཆོས་ལ་དམིགས་པའི་བཏང་སྙོམས་གཅིག་པུ་ཡོད་པའི་ཕྱིར། དེ་ལྟར་བཤད་པའི་ཡིད་ཉེར་རྒྱུབཅོ་བརྒྱད་
པོ་ནི། བཅོ་བརྒྱད་ཐམས་ཅད་ཟག་དང་བཅས། ཞེས་འབྱུང་བ་ལས་ཟག་བཅས་ཁོ་ན་ཡིན་ལ། སྐབས་
འདིར་རྟེན་འབྲེལ་བཞི་ཙམ་ལས་མི་འཆད་པའི་རྒྱུམཚན་ཡང་། བཤད་དང་འཆད་པར་འགྱུར་བ་གཞན།
ཞེས་འབྱུང་བ་ལས། ཁ་ཅིག་བཤད་ཟིན་དང་། ཁ་ཅིག་འཆད་འགྱུར་ཡིན་པའི་ཆ་ནས་སོ། །
གསུམ་པ་ཀུན་ནས་ཉོན་མོངས་སོགས་གསུམ་དཔེ་དང་སྦྱར་ནས་བཤད་པ་ཡོད་དེ། འདིར་ནི་ཉོན་
མོངས་ས་བོན་བཞིན། །ཀླུ་བཞིན་རྩ་བཞིན་ལྗོན་ཤིང་བཞིན། །དེ་བཞིན་ཤུན་པ་བཞིན་དུ་འདོད། །ལས་
ནི་ཤུན་བཅས་འབྲས་དང་འདྲ། །དེ་བཞིན་སྨན་དང་མེ་ཏོག་བཞིན། །གཞི་ནི་བཟའ་བཏུང་གྲུབ་པ་བཞིན།
ཞེས་འབྱུང་བ་ལས། ཉོན་མོངས་པའི་རྟེན་འབྲེལ་ས་བོན། ཀླུ། རྩྭ། ལྗོན་ཤིང༌། ཤུན་པ་སྟེ་ལྔ་དང་འདྲ།
ལས་ཀྱི་རྟེན་འབྲེལ་ནི། ཤུན་པ་དང་བཅས་པའི་འབྲས། སྨན། མེ་ཏོག་སྟེ་གསུམ་དང་འདྲ། གཞིའི་རྟེན་



106
གང་གིས་གནས་པ་ཟས་བཤད་པ།
གནས་གསུམ་པ།
འབྲེལ་ནི། བཟའ་བཏུང་གི་གཡོས་ལེགས་པར་གྲུབ་པ་དང་འདྲ་བའི་ཕྱིར། །
གསུམ་པ་སྲིད་པ་བཞིའི་སྒོ་ནས་མཇུག་བསྡུ་བ་ཡོད་དེ། སྲིད་པ་བཞི་པོ་དེ་དག་ལས། སྐྱེ་བའི་
སྲིད་པ་ཉོན་མོངས་ཅན། །རང་གི་ས་པའི་ཉོན་མོངས་ཀུན། །གཞན་རྣམས་གསུམ་མོ་གགས་མེད་གསུམ།
ཞེས་འབྱུང་བ་ལས། བར་སྲིད་སྐྱེ་སྲིད་འཆི་སྲིད་སྔོན་དུས་ཀྱི་སྲིད་པ་སྟེ་བཞི་ཡོད་པ་ལས། སྐྱེ་སྲིད་ནི་ཉོན་
མོངས་ཅན་དུ་ངེས་ལ། དེ་ཡང་རང་སའི་ཉོན་མོངས་དང་། ཉེ་ཉོན་ཚིག་རྐྱང་མི་ཐུབ་པ་ཀུན་གྱི་ཉིང་
མཚམས་སྦྱར་བའི་ཕྱིར་དང་། གཞན་བར་སྲིད། འཆི་སྲིད། སྔོན་དུས་སྲིད་པ་གསུམ་ལ་དགེ་བ་དང་ཉོན་
མོངས་ཅན་དང༌། མ་སྒྲིབས་ལུང་མ་བསྟན་དང་གསུམ་ཡོད། གཟུགས་མེད་ཁམས་ན་བར་སྲིད་མ་
གཏོགས་གཞན་གསུམ་ཡོད་པ་སོགས་ཡིན་པའི་ཕྱིར། །
གཉིས་པ་གང་གིས་གནས་པ་ཡོད་དེ། འགྲོ་བ་ཟས་ཀྱིས་གནས་པ་ཡིན། ཞེས་པ་ལྟར་ཡིན་པའི་
ཕྱིར། ཟས་ཀྱི་རང་བཞིན་ཀྱང་ཡོད་དེ། ཁམ་ཀྱི་ཟས་ནི་འདོད་པ་ན། །སྐྱེ་མཆེད་གསུམ་གྱི་བདག་ཉིད་དོ། །
ཞེས་འབྱུང་བ་ལས། ཁམ་ཟས་ནི་འདོད་པ་ཁོ་ན་ན་ཡོད་ཅིང་། དྲི་རོ་རེག་བྱའི་སྐྱེ་མཆེད་གསུམ་གྱི་བདག་
ཉིད་ཡིན་པའི་ཕྱིར། དེ་ཡང་གཟུགས་ཀྱི་སྐྱེ་མཆེད་ནི་ཟས་མ་ཡིན་ཏེ། གཟུགས་ཀྱི་སྐྱེ་མཆེད་མ་ཡིན་དེས། །
རང་དབང་གྲོལ་ལ་མི་ཕན་ཕྱིར། ཞེས་འབྱུང་ལས། དེས་རང་གི་དབང་པོ་དང་འབྱུང་བ་ཆེན་པོ་ལ་མི་ཕན་
པའི་ཕྱིར་དང་། གྲོལ་བ་ཕྱིར་མི་འོང་དང་དགྲ་བཅོམ་པས་ཟས་ཡིད་དུ་འོང་བ་མཐོང་ཡང་ཕན་ཐོགས་པ་
མེད་པའི་ཕྱིར་དང་། རེག་དང་སེམས་པ་རྣམ་ཤེས་ནི། །ཟག་བཅས་ཟས་ཡིན་གསུམ་དག་ན། །ཞེས་འབྱུང་
བ་ལས། རེག་པའི་ཟས་དང་། སེམས་པའི་ཟས་དང༌། རྣམ་ཤེས་ཀྱི་ཟས་གསུམ་ནི་ཟག་བཅས་ཁོ་ན་ཡིན་
ཞིང་། འདོད་པ་ལ་སོགས་པའི་ཁམས་གསུམ་ཀ་ན་ཡོད་པའི་ཕྱིར། བར་སྲིད་ཀྱི་མིང་གི་རྣམ་གྲངས་གོང་
དུ་བཤད་པ་ལྟར་ཡིན་ཞིང་། ཡིད་ལས་བྱུང་དང་སྲིད་ཚོལ་དང་། །དྲི་ཟ་སྲིད་པ་བར་མ་དང་། །འགྲུབ་པའོ་
ཞེས་པ་ལས་འགྲུབ་ཅིང་། ཟས་བཞིར་ངེས་པ་ཡང་གསུངས་པ་ཡིན་ཏེ། འདི་ལ་གནས་དང་ནི། བསྟན་པ་
རྒྱས་པའི་དོན་དུ་གཉིས། །སྲིད་གཞན་འཕེན་དང་འགྲུབ་པ་ཡི། །དོན་དུགཉིས་ཏེ་གོ་རིམས་བཞིན། ཞེས་



གནས་གསུམ་པ།
hE
སེམས་གང་ལ་གནས་ནས་སྐྱེ་འཆི་བྱེད་པ།
107
འབྱུང་བ་ལས། སྐྱེས་ཟིན་གྱི་སྲིད་པ་གསོ་བའི་དབང་དུ་བྱས་ནས་ཁམ་ཟས་དང་རེག་པའི་ཟས་གཉིས་སུ་
ངེས། སྲིད་པར་སྐྱེ་བའི་དབང་དུ་བྱས་ནས་སེམས་པའི་ཟས་དང་། རྣམ་ཤེས་ཀྱི་ཟས་གཉིས་སུ་ངེས་ཤིང་།
རྒྱུ་མཚན་དེས་ན། སྔ་མ་གཉིས་ལ་མ་མ་ལྟ་བུ་དང་། ཕྱི་མ་གཉིས་ལ་མ་ལྟ་བུ་ཞེས་འགྲེལ་པར་འབྱུང་བའི་
ཕྱིར། ཟས་བཞིའི་ངོས་འཛིན་ཡོད་དེ། སྣ་ལྕེ་ལུས་གསུམ་གང་རུང་གི་ཁམ་དུབཅད་ནས་ཟ་བའི་དྲི་རོ་རེག་
བྱའི་སྐྱེ་མཆེད་གསུམ་གང་རུང་དེ་དང་པོ་དང་། ཡུལ་དབང་རྣམ་ཤེས་གསུམ་འདུས་ནས་ཡུལ་གྱི་འགྱུར་བ་
གཅོད་པར་བྱེད་པའི་ཟས་དེ་གཉིས་པ་དང་། རེག་པ་དང་བཅས་ཏེ་སེམས་པར་བྱེད་པའི་ཟས་དེ་གསུམ་པ་
དང་། རེ་བ་དང་བཅས་པའི་སེམས་པ་དང་མཚུངས་པར་ལྡན་པའི་ཟག་བཅས་ཀྱི་རྣམ་ཤེས་དེ་བཞི་པ་ཡིན་
པའི་ཕྱིར། །
གསུམ་པ་མཐར་འགྲོ་བའི་ཚུལ་ཡོད་དེ། སེམས་གང་ལ་གནས་ནས་སྐྱེ་འཆི་བྱེད་པ་དང་། ལུས་
ཀྱི་ཕྱོགས་གང་ནས་དབང་པོ་དོར་ཚུལ་གཉིས་སུ་ཡོད་པའི་ཕྱིར། དང་པོ་ཡོད་དེ། ཆད་དང་མཚམས་སྦྱོར་
འདོད་ཆགས་བྲལ། །ཉམས་དང་འཆི་འཕོ་སྐྱེ་བ་ནི། །ཡིད་ཀྱི་རྣམ་ཤེས་ཁོ་ནར་འདོད། །ཅེས་འབྱུང་བ་
ལས། དགེ་རྩ་ཆད་པ་དང་། དགེ་བ་མཚམས་སྦྱོར་བ་དང་། ཁམས་ལ་འདོད་ཆགས་དང་བྲལ་བར་བྱེད་
པ་དང་། ཆགས་པས་ཉམས་པ་དང༌། འཆི་འཕོ་བ་དང་། སྐྱེ་བ་ལེན་པའི་ཚེ་རྣམ་པར་ཤེས་པ་རྣམས་ཀྱི་
ནང་ནས་ཡིད་ཀྱི་རྣམ་ཤེས་ཁོ་ནས་བྱེད་པར་འདོད་པའི་ཕྱིར་དང་། ཚོར་བ་གང་ལ་གནས་ནས་བྱེད་པ་
ཡང་། འཆི་འཕོ་སྐྱེ་བ་བཏང་སྙོམས་ལ། ཞེས་བཏང་སྙོམས་ཁོ་ནས་བྱེད་པར་གསུངས་པའི་ཕྱིར་དང་།
རྩེ་གཅིག་སེམས་མེད་ལ་དེ་མེད། ཅེས་འབྱུང་བ་ལས། ཡིད་ཤེས་ཡིན་ཀྱང་གང་ཟག་གི་བདག་མེད་ལྟ་བུ་
ལ་རྩེ་གཅིག་ཏུམཉམ་པར་གཞག་པའི་ཚེ། འཆི་འཕོ་བ་མེད་པ་དང་། སེམས་མེད་ཀྱི་སྙོམས་འཇུག་གཉིས་
ལ་གནས་པའི་ཚེ་ཡང་དེ་མེད་པའི་ཕྱིར། འོ་ན། འཆི་སྲིད་ལ་དགེ་མི་དགེ་ལུང་མ་བསྟན་གསུམ་ཡོད་ན།
དགྲ་བཅོམ་པ་སེམས་གང་ལ་གནས་ནས་མྱ་ངན་ལས་འདའ་བ་ཡིན་ཟེར་ན། བཤད་དུ་ཡོད་དེ། མྱ་ངན་
འདའ་ལུང་བསྟན་མིན་གཉིས། ཞེས་འབྱུང་བ་ལས། འདོད་པར་ཡིན་ན། སྤྱོད་ལམ་པ་དང་རྣམ་སྨིན་སྐྱེས་
ནས



108
ལུས་ཀྱི་ཕྱོགས་གང་ནས་དབང་པོ་དོར་ཚུལ།
གནས་གསུམ་པ།
ཏེ། ལུང་མ་བསྟན་གྱི་སེམས་གཉིས་ལ་བརྟེན་ནས་འདའ་བའི་ཕྱིར།
གཉིས་པ་ལུས་ཀྱི་ཕྱོགས་གང་ནས་དབང་པོ་དོར་ཚུལ་ཡོད་དེ། འོག་མི་ལྷར་འགྲོ་མི་སྐྱེ་རྣམས། །
རིམ་གྱིས་འཆི་ན་རྐང་པ་དང༌། །ལྟེ་བ་སྙིང་ཁར་ཡིད་འཆི་འཕོ། ཞེས་འབྱུང་བ་ལས། གཅིག་ཆར་འཆི་ན་
དབང་པོ་སོགས་གཅིག་ཆར་འགག་པར་འགྱུར་ཞིང་། རིམ་གྱིས་འཆི་བའི་ཚེ་ན་ངན་སོང་དང་མི་དང་ལྷར་
སྐྱེ་ཞིང་། མིར་སྐྱེ་བའི་དགྲ་བཅོམ་པ་ཡིན་ན། རིམ་པ་བཞིན་དང་པོ་གཉིས་རྐང་པ་དང་། ལྟེ་བ་ནས་དང་།
ཕྱི་མ་གཉིས་སྙིང་ཁར་རྣམ་ཤེས་འགག་པ་སོགས་ཡིན་པའི་ཕྱིར། འཆི་འཕོ་བའི་རྒྱུ་ཡང་ཡོད་དེ། གནད་
གཅོད་པ་ནི་ཆུ་སོགས་ཀྱི། ཞེས་འབྱུང་བ་ལས། གནད་གཅོད་པའི་དབང་གིས་འཆི་འཕོ་བའི་ཕྱིར་དང་།
ལུས་ཀྱི་ཆ་གང་ཉམས་ནས་འཆི་བ་ནི་གནད་དང་། དེ་གཅོད་པ་ཡང་ལུས་ཀྱི་ཆུ་ཁམས་སོགས་འབྱུང་བ་
གསུམ་ཆ་མ་སྙོམས་པར་འཁྲུག་པ་ལས་ཡིན་པ་མ་གཏོགས། ས་ཁམས་འཁྲུག་པས་གནད་མི་གཅོད་པའི་
ཕྱིར། འཆི་འཕོ་བའི་གང་ཟག་དེ་ལ་ཡང་གསུམ་དུ་ཡོད་དེ། འཕགས་དང་མཚམས་མེད་བྱེད་པ་དག །ཡང་
དག་ལོག་པ་ཉིད་དུ་ངེས། ཞེས་འབྱུང་བ་ལས། ཡང་དག་པར་ངེས་པ། ལོག་པར་ངེས་པ། མ་ངེས་པ་
གསུམ་དུ་ཡོད་ཅིང་། ངོས་འཛིན་ཀྱང་འཕགས་པའི་གང་ཟག་དང་པོ་དང་། མཚམས་མེད་བྱེད་པའི་གང་
ཟག་གཉིས་པ་དང་། རྐྱེན་ལ་ལྟོས་ནས་ཡང་དག་པར་དང་ལོག་པ་ཅི་རིགས་པར་འགྱུར་སྲིད་པའི་གང་
ཟག་གསུམ་པ་ཡིན་པའི་ཕྱིར། །
གཉིས་པ་སྣོད་ཀྱི་འཇིག་རྟེན་བཤད་པ་ལ་གཉིས་ཡོད་དེ། སྟོང་གསུམ་གྱི་འཇིག་རྟེན་གྱི་ཁམས་
ཀྱི་རྣམ་གཞག་དང་། ཕྱོགས་བཅུའི་ཞིང་ཚད་མེད་པར་བསྟན་པ་དང་གཉིས་སུ་ཡོད་པའི་ཕྱིར། དང་པོ་
བཤད་དུ་ཡོད་དེ། སྣོད་ཀྱི་འཇིག་རྟེན་ཆགས་པའི་ཚུལ་དང་། ཚད་དང་། ཞར་ལ་སེམས་ཅན་གྱི་ཚད་དང་།
དེ་དག་འཇལ་བྱེད་ཀྱི་ཚད་བཤད་པ་དང་བཞིར་ཡོད་པའི་ཕྱིར། དང་པོ་ཡོད་དེ། འོག་གཞི་རླུང་དཀྱིལ་
སོགས་ཆགས་པའི་ཚུལ་དང་། སྟེང་གི་རི་མཚོ་གླིང་གསུམ་ཆགས་ཚུལ་དང་། སེམས་ཅན་གྱི་གནས་གཞན་
བྱེ་བྲག་ཏུབཤད་པ་རྣམས་སུ་ཡོད་པའི་ཕྱིར། དང་པོ་ཡོད་དེ། དེ་ལ་སྣོད་ཀྱི་འཇིག་རྟེན་གྱི། །གནས་པར་



གནས་གསུམ་པ།
འོག་གཞི་རླུང་དཀྱིལ་སོགས་ཆགས་པའི་ཚུལ།
109
འདོད་པའི་འོག་དག་གི །རླུང་གི་དཀྱིལ་འཁོར་རྔམས་སུ་ནི། །ས་ཡ་དྲུག་འབུམ་གྲངས་མེད་དོ། །ཆུ་རྔམས་
འབུམ་ཕྲག་བཅུགཅིག་དང༌། །སྟོང་ཕྲག་དག་ནི་ཉི་ཤུའོ། །ཕྱིས་ནི་རྔམས་སུ་འབུམ་ཕྲག་བརྒྱད། །ལྷག་མ་
དག་ནི་གསེར་དུ་འགྱུར། །ཆུ་དང་གསེར་གྱི་དཀྱིལ་འཁོར་གྱི། །ཐད་ཀར་འབུམ་ཕྲག་བཅུ་གཉིས་དང་། །
སྟོང་ཕྲག་གསུམ་དང་བརྒྱ་ཕྲག་ནི། །ཕྱེད་དང་ལྔ་རྣམས་ཁོ་ནའོ། ཁོར་ཡུག་ཏུ་ནི་སུམ་འགྱུར་རོ། །ཞེས་
འབྱུང་བ་ལས། བར་བསྐལ་ཉི་ཤུར་ནམ་མཁའ་སྟོང་པར་གནས་པའི་ངང་ནས་བསམ་གཏན་གཉིས་པ་
ནས་རླུང་ཅུང་ཟད་འོག་ཏུ་བབས་པ་ལས། བསམ་གཏན་དང་པོའི་གཞལ་མེད་ཁང་དེ་ཆགས། དེ་ནས་རླུང་
ཅུང་ཟད་འོག་ཏུ་བབས་པ་ལས། རིམ་པ་བཞིན་གཞན་འཕྲུལ་དབང་བྱེད་ནས་འཐབ་བྲལ་གྱི་གཞལ་མེད་
ཁང་གི་བར་ཆགས། དེ་ནས་རླུང་འོག་ཏུ་བབས་པ་ཡུན་རིང་དུ་བསགས་པ་ལས། འོག་གཞི་རླུང་གི་དཀྱིལ་
འཁོར་རྔམས་སུ་དཔག་ཚད་འབུམ་ཕྲག་བཅུ་དྲུག་དང་། རྒྱུར་གྲངས་མེད་གཅིག་པ། རིན་པོ་ཆེའི་རྡོ་རྗེས་
ཀྱང་གཞིག་པར་མི་ནུས་པ་གཅིག་ཆགས། དེ་རྗེས་སེམས་ཅན་སྤྱི་མཐུན་གྱི་ལས་ཀྱི་དབང་གིས་ནམ་
མཁའ་ལ་སྤྲིན་གསེར་གྱི་སྙིང་པོ་ཅན་འཁྲིགས་པ་ལས་ཆར་གྱི་རྒྱུན་ཤིང་རྟའི་འཕང་ལོ་ཙམ་བབས་པའི་
རྐྱེན་གྱིས་ཆུའི་དཀྱིལ་འཁོར་རྔམས་སུ་དཔག་ཚད་འབུམ་ཕྲག་བཅུ་གཅིག་དང་། སྟོང་ཕྲག་ཉི་ཤུ་ཡོད་པ་
གཅིག་ཆགས། དེ་ཕྱོགས་བཞི་ནས་རླུང་གིས་བསྲུབས་པས་འོ་མ་བསྐོལ་བ་ལས་དཀྲིས་མའི་ཚུལ་དུ་
གསེར་གྱིས་གཞི་རྔམས་སུ་དཔག་ཚད་སུམ་འབུམ་ཉི་ཁྲི་ཡོད་པ་ཞིག་ཆགས། གསེར་དཀྱིལ་ཆགས་ཟིན་
པའི་རྗེས་སུ་ཆུ་དཀྱིལ་རྔམས་སུ་དཔག་ཚད་འབུམ་ཕྲག་བརྒྱད་དུ་འགྱུར་བ་དང་། ཆུ་གསེར་གཉིས་ཀའི་
རྒྱུར་ཤར་མཐའ་ནས་ནུབ་མཐའི་བར་དང་། བྱང་ནས་ལྷོ་མཐའི་བར་དཔག་ཚད་འབུམ་ཕྲག་བཅུ་གཉིས།
སྟོང་ཕྲག་གསུམ། ཕྱེད་དང་ལྔ་བརྒྱ་རྣམས་དང༌། ཁོར་ཡུག་ཏུ་དེའི་སུམ་འགྱུར་ཡོད་པའི་ཕྱིར།
གཉིས་པ་སྟེང་གི་རི་མཚོ་གླིང་གསུམ་གྱི་ཆགས་ཚུལ་བཤད་དུ་ཡོད་དེ། རི་ཆགས་ཚུལ་དང་། མཚོ་
ཆགས་ཚུལ་དང༌། གླིང་ཆགས་ཚུལ་དང་གསུམ་ཡོད་པའི་ཕྱིར། དང་པོ་ཡོད་དེ། དེ་ལ་ལྷུན་པོ་གཉའ་ཤིང་
འཛིན། གཤོལ་མདའ་འཛིན་དང་སེང་ལྡེང་ཅན། །དེ་བཞིན་ལྟ་ན་སྡུག་རི་དང་། །རྟ་རྣ་དང་ནི་རྣམ་



110
གནས་གསུམ་པ།
མཚོ་ཆགས་ཚུལ།
འདུད་དང་། །མུ་ཁྱུད་འཛིན་རིའོ་དེ་ནས་ནི། །གླིང་རྣམས་ཡིན་ནོ་དེ་དག་གི །ཕྱི་རོལ་ན་ནི་འཁོར་ཡུག་སྟེ། །
བདུན་ནི་གསེར་ཡིན་དེ་ལྕགས་སོ། །ལྷུན་པོ་རིན་ཆེན་བཞིའི་རང་བཞིན། །ཆུ་ཡི་ནང་དུ་བརྒྱད་ཁྲི་དག །
ནུབ་བོ་དེ་བཞིན་སྟེང་དུ་ཡང་། །དཔག་ཚད་དག་ནི་བརྒྱད་ཁྲིའོ། །བརྒྱད་པོའི་འཕང་དུ་ཕྱེད་ཕྱེད་དབྲི། །དེ་
དག་རྔམས་སུའང་འཕང་དང་མཉམ། ཞེས་འབྱུང་བ་ལས། གསེར་དཀྱིལ་ཆགས་པའི་རྗེས་སུ་སེམས་ཅན་
སྤྱི་མཐུན་གྱི་ལས་ཀྱི་དབང་གིས་ཁམས་སྣ་ཚོགས་པའི་སྙིང་པོ་ཅན་གྱི་སྤྲིན་ནམ་མཁའ་ལ་འཁྲིགས་པ་
ལས། ཆར་གྱི་རྒྱུན་བབས་པའི་རྐྱེན་གྱིས་ཕྱིའི་རྒྱ་མཚོ་ཆེན་པོ་དེ་ཆགས། དེ་ཕྱོགས་བཞི་ནས་རླུང་གིས་
བསྲུབས་པས་ཁམས་རབ་དངུལ། བཻཌཱུརྱ། ཤེལ་དམར་པོ། གསེར་ཏེ་རིན་པོ་ཆེ་སྣ་བཞི་ལས་གྲུབ་པའི་
རི་རབ་ལྷུན་པོ། འབྲིང་རྣམས་ལ་གཉའ་ཤིང་འཛིན་སོགས་གསེར་གྱི་རི་བདུན་ཆགས་ཤིང་། ཕྱོགས་བཞི་
ན་གླིང་བཞི་དང་། མཚམས་ན་གླིང་ཕྲན་རྣམས་དང་། དེ་རྣམས་ཀྱི་ཕྱི་རོལ་ན་ལྕགས་ལས་བྱས་པའི་ཁོར་
ཡུག་ཡོད། དེ་དང་རི་བརྒྱད་ཀྱི་འཕང་ཚད་ཆུའི་ནང་དུ་བརྒྱད་ཁྲི་ནུབ་པར་འདྲ་ཡང་། ཆུ་མཚམས་ཡན་
ཆད་དུ་ལྷུན་པོ་བརྒྱད་ཁྲི་དང་། གཉའ་ཤིང་འཛིན་བཞི་ཁྲི་འཕགས་པ་ནས་ཁོར་ཡུག་གི་བར་འཕང་ཕྱེད་
ཕྱེད་དབྲི་བ་དང་། རྔམས་སུ་སྟེ་ཞེང་གི་རྒྱུར་ནི་ཆུ་མཚམས་ཡན་ཆད་དུ་འཕགས་པའི་རང་རང་གི་འཕང་
དང་མཉམ་པའི་ཕྱིར། གོང་དུ་རླུང་དཀྱིལ་ལ་རྔམས་འཕང་དུ་བཤད་པ་དང་། འདིར་ཞེང་གི་རྒྱར་བཤད་
པ་གཉིས་མི་འགལ་ཏེ། གང་ལ་སྦྱར་ཡང་མི་ང་བ་མེད་པའི་ཕྱིར། །
གཉིས་པ་མཚོ་ཆགས་ཚུལ་ཡོད་དེ། དེ་དག་བར་བདུན་རོལ་མཚོ་ཡིན། །དང་པོ་སྟོང་ཕྲག་བརྒྱད་
ཅུའོ། །དེ་ནི་ནང་གི་རྒྱ་མཚོ་ཡིན། །དེ་ཡི་ངོས་ལ་སུམ་འགྱུར་རོ། །རོལ་མཚོ་གཞན་ནི་ཕྱེད་ཕྱེད་དོ། །ལྷག་
མ་ཕྱིའི་མཚོ་ཆེན་ཡིན། །འབུམ་ཕྲག་གསུམ་དང་སྟོང་ཕྲག་ནི། །ཉི་ཤུ་གཉིས་སོ། །ཞེས་འབྱུང་བ་ལས། ལྷུན་
པོ་མུ་ཁྱུད་འཛིན་རིའི་བར་གྱི་མཚོ་བདུན་ནི་གསེར་རི་རྣམས་དང་འདྲ་བར་ཁམས་འབྲིང་ལ་ཆགས་པ་དང་།
ཡན་ལག་བརྒྱད་ལྡན་གྱིས་ཆུས་གང་ཞིང་། ཀླུ་ཆེན་པོ་རྣམས་རོལ་པར་བྱེད་པས་རོལ་མཚོ་ཡིན་ལ། རོལ་
མཚོ་དང་པོའི་ཁ་ཞེང་དུ་དཔག་ཚད་བརྒྱད་ཁྲི་དང་། ངོས་ལ་གཉའ་ཤིང་འཛིན་གྱི་འགྲམ་ནས་གཞལ་ན་



111
གནས་གསུམ་པ།
གླིང་ཆགས་ཚུལ།
དེ་གསུམ་འགྱུར་དང་། རོལ་མཚོ་གཞན་དྲུག་ནི་ནང་མ་ནང་མ་ལས་ཕྱི་མ་ཕྱི་མ་ཁ་ཞེང་ཕྱེད་ཕྱེད་ཀྱིས་དབྱི་
བ་དང་། མུ་ཁྱུད་འཛིན་རི་ནས་ཁོར་ཡུག་གི་བར་ན། ཕྱིའི་རྒྱ་མཚོ་ཆེན་པོ་ཁ་ཞེད་དུ་དཔག་ཚད་སུམ་འབུམ་
ཉི་ཁྲི་ཉིས་སྟོང་དང་བཅས་པ་ཞིག་ཡོད་པའི་ཕྱིར། །
གསུམ་པ་གླིང་ཆགས་ཚུལ་ཡོད་དེ། ཁམས་ཐ་མ་ལས་ཆགས་ཤིང་། དེ་ཡང་གཙོ་བོ་གླིང་བཤད་
པ། གླིང་ཕྲན་བཤད་པ། འཛམ་བུའི་གླིང་གི་ཁྱད་ཆོས་བྱེ་བྲག་ཏུ་བཤད་པ་རྣམས་སུ་ཡོད་པའི་ཕྱིར། དང་
པོ་ཡོད་དེ། དེ་ལས་ནི། འཛམ་བུའི་གླིང་སྟེ་ངོས་གསུམ་ལ། །སྟོང་ཕྲག་གཉིས་སོ་ཤིང་རྟའི་དབྱིབས།
གཅིག་ལ་དཔག་ཚད་ཕྱེད་དང་བཞི། ཤར་གྱི་ལུས་འཕགས་ཟླ་གམ་འདྲ། །ངོས་གསུམ་འདི་དང་འདྲ་གཅིག་
ལ། །དཔག་ཚད་སུམ་བརྒྱ་ལྔ་བཅུའོ། །བ་ལང་སྤྱོད་གླིང་ཟླུམ་པོ་སྟེ། །སྟོང་ཕྲག་ཕྱེད་དང་བརྒྱད་ཡིན་ནོ། །
དེ་དབུས་སྟོང་ཕྲག་ཕྱེད་དང་གསུམ། །སྒྲ་མི་སྙན་བརྒྱད་གྲུ་བཞིར་མཉམ། །ཞེས་འབྱུང་བ་ལས། འཛམ་
བུའི་གླིང་ནི་ཤིང་རྟའི་དབྱིབས་ཅན། ངོས་གསུམ་ལ་དཔག་ཚད་སྟོང་ཕྲག་གཉིས་གཉིས་དང་། ངོས་གཅིག་
ལ་དཔག་ཚད་ཕྱེད་དང་བཞི་ཡོད་པ། ལུས་འཕགས་གླིང་ནི་ཟླ་གམ་གྱི་དབྱིབས་ཅན། ངོས་གསུམ་གླིང་
འདི་དང་ཚད་འདྲ་ཞིང་། ངོས་གཅིག་ལ་དཔག་ཚད་སུམ་བརྒྱ་ལྔ་བཅུ་ཡོད་པ། བ་ལང་སྤྱོད་གླིང་ནི་ཟླུམ་
པོའི་དབྱིབས་ཅན། མཐའ་སྐོར་དུ་དཔག་ཚད་སྟོང་ཕྲག་ཕྱེད་དང་བརྒྱད་དང༌། ཐད་ཀར་སྟོང་ཕྲག་ཕྱེད་
དང་གསུམ་ཡོད་པ། སྒྲ་མི་སྙན་གླིང་ནི་གྲུ་བཞི་པའི་དབྱིབས་ཅན་ངོས་རྣམས་མཉམ་པ། མཐའ་སྐོར་དུ་
དཔག་ཚད་སྟོང་ཕྲག་བརྒྱད་ཡོད་པ་སོགས་ཡིན་པའི་ཕྱིར། གླིང་བཞིའི་ནམ་མཁའི་ཁ་དོག་ཀྱང་ཤར་ནས་
བརྩམས་ཏེ་རིམ་པ་བཞིན་དཀར་སྔོ་དམར་སེར་དུ་སྣང་སྟེ། རི་རབ་ཀྱི་ཕྱོགས་བཞིའི་མདངས་རྒྱ་མཚོ་དང་།
དེ་ནམ་མཁའ་ལ་ཕོག་པའི་ཕྱིར་རོ། །གཉིས་པ་གླིང་ཕྲན་བརྒྱད་བཤད་དུ་ཡོད་དེ། དེ་ཡི་བར་གྱི་གླིང་
བརྒྱད་ནི། །ལུས་དང་ལུས་འཕགས་སྒྲ་མི་སྙན། །སྒྲ་མི་སྙན་གྱི་ཟླ་དང་ནི། །རྔ་ཡབ་དང་ནི་རྔ་ཡབ་གཞན། །
གཡོ་ལྡན་དང་ནི་ལམ་མཆོག་འགྲོ །ཞེས་འབྱུང་བ་ལས། ལུས་དང་ལུས་འཕགས་ཏེ་ཤར་གྱི་གླིང་ཕྲན་
གཉིས། རྔ་ཡབ་དང་རྔ་ཡབ་གཞན་ཏེ་ལྷོའི་གླིང་ཕྲན་གཉིས། གཡོ་ལྡན་དང་ལམ་མཆོག་འགྲོ་སྟེ་ནུབ་ཀྱི་



112
གླིང་ཆགས་ཚུལ།
གནས་གསུམ་པ།
གླིང་ཕྲན་གཉིས། སྒྲ་མི་སྙན་དང་སྒྲ་མི་སྙན་གྱི་ཟླ་སྟེ་བྱང་གི་གླིང་ཕྲན་གཉིས་རྣམས་ཡོད་པའི་ཕྱིར། དེ་
རྣམས་སུ་སེམས་ཅན་གང་གནས་པ་ཡང་ཡོད་དེ། རང་འགྲེལ་ལས། ཐམས་ཅད་ན་ཡང་མི་རྣམས་གནས་
སོ། ཁ་ཅིག་ནི་སྲིན་པོ་དག་གནས་སོ། ཞེས་ཟེར་རོ། ཞེས་གསུངས་ཤིང་། གང་སྤེལ་ལས། གཅིག་ན་
སྲིན་པོ་དག་གནས་སོ། །ཞེས་བྱ་བ་ནི་རྔ་ཡབ་བོ། །ཞེས་གསུངས་པ་ལས་གྲུབ་པའི་ཕྱིར། གསུམ་པ་འཛམ་
བུའི་གླིང་གི་ཁྱད་ཆོས་བྱེ་བྲག་ཏུ་བཤད་པ་ཡོད་དེ། འདི་ནས་བྱང་དུ་རི་ནག་པོ། །དགུ་འདས་གངས་རིའོ་
དེ་ནས་ནི། །སྤོས་དང་ལྡང་བའི་ཚུར་རོལ་ན། །ཆུ་ཞེང་ལྔ་བཅུ་ཡོད་པའི་མཚོ། ཞེས་འབྱུང་བ་ལས། གཙོ་
བོར་དངོས་བསྟན་གྱི་དབང་དུ་བྱས་ནས་བཤད་ན། མ་ག་དྷ་རྡོ་རྗེའི་གདན་ནས་བྱང་དུ་རི་ཁ་དོག་ནག་པོ་
དགུ་འདས་པ་ན་གངས་རི་ཏི་སི་དང་། དེའི་ཕྱི་རོལ་གྱི་རི་སྤོས་ངད་ལྡང་བའི་ཚུར་རོལ་ན། ཡན་ལག་
བརྒྱད་ལྡན་གྱི་ཆུས་གང་བའི་མཚོ་མ་དྲོས་པ། ཆུ་ཞེང་གཉིས་ཀར་དཔག་ཚད་ལྔ་བཅུལྔ་བཅུ་ཡོད་པ།
འགྲམ་ན་ཤིང་འཛམ་བུ་ཞེས་པ་འབྲས་བུ་ཕུན་སུམ་ཚོགས་པ་དང་ལྡན་པ། དེ་དག་གི་དབང་གིས་འཛམ་
བུའི་གླིང་ཞེས་པའི་མིང་འཆགས་ཤིང་། རྫུ་འཕྲུལ་དང་མི་ལྡན་པའི་མིས་བགྲོད་པར་དཀའ་བ་སོགས་ཡིན་
པའི་ཕྱིར་དང་། ཁ་སྐད་ན་ཁྱད་ཆོས་མང་དུཡོད་པའི་ཕྱིར། ཕྱི་མ་འདི་དེར་ཐལ། མཚོ་དབྱིབས་གྲུ་བཞི་པ།
ཆུ་བོ་བཞི་འབབ་པའི་ཚེ་རིམ་པ་བཞིན། ཤར་ཕྱོགས་གླང་པོའི་ཁ་འདྲ་བ་ནས་གང་གཱ་དང་། ལྷོ་ཁྱུ་མཆོག་
གི་ཁ་འདྲ་བ་ནས་སིན་དྷུ་དང་། བྱང་སེང་གེའི་ཁ་འདྲ་བ་ནས་སི་ཏ་དང་། ནུབ་རྟའི་ཁ་འདྲ་བ་ནས་པཀྵ་
འབབ་པ་ཡིན་པའི་ཕྱིར་ཏེ། མདོ་འཇིག་རྟེན་གདགས་པ་ལས། ཆུ་ཀླུང་གང་གཱ་སིན་དྷུ་པཀྵ་དང་། །སི་ཏ་
རྦ་རླབས་གཡོ་བའི་འཕྲེང་བ་ཅན། །འབབ་ཅིང་ཐམས་ཅད་བསིལ་བའི་ཆུ་ཡིན་ཏེ། །ཕྱོགས་བཞི་ཁོ་ར་
ཁོར་ཡུག་དག་ནས་འབྱུང་། གངྒཱ་ཤར་ཕྱོགས་རྒྱ་མཚོར་འགྲོ་བ་སྟེ། །སིན་དྷུ་ལྷོ་ཕྱོགས་རྒྱ་མཚོར་འགྲོ་བ་
ཡིན། །པཀྵ་ཡང་ནི་ནུབ་ཕྱོགས་རྒྱ་མཚོར་འགྲོ དེ་བཞིན་བྱང་ཕྱོགས་རྒྱ་མཚོར་སི་ཏ་འགྲོ་ཞེས་འབྱུང་བའི་
ཕྱིར། གངས་རི་དང་ཉེ་བ་ན་བྲག་གསེར་གྱི་བྱ་སྐྱིབས་ཞེས་བྱ་བ་ཚད་མཚོ་དང་མཉམ་པ་དང་། རྫིང་བུ་
དལ་གྱིས་བབ་ཅེས་པ་རྫི་ང་ཕྲན་ལྔ་བརྒྱས་བསྐོར་བ་དང་། ཤིང་ས་ལའི་རྒྱལ་པོ་རབ་བརྟན་ཞེས་པ་ཧ་



གནས་གསུམ་པ།
113
ངན་སོང་གི་གནས་བཤད་པ།
ལའི་ཕྲེང་བ་རིམ་པ་བདུན་གྱིས་བསྐོར་བ་དང་། བརྒྱ་བྱིན་གཡུལ་ངོར་སྤྱོད་པའི་གླང་པོ་ཆེ་རབ་བརྟན་
ལུས་དཀར་ལ་མགོ་དམར་བ། མཆེ་བ་དྲུག་དང་ལྡན་པ། འཕང་དུ་དཔག་ཚད་ཕྱེད་དང་གཉིས་ཡོད་པ།
སྲིད་དུ་ཕྱེད་དང་གསུམ་དང༌། རྒྱུར་ཞེང་དུ་དཔག་ཚད་གཉིས་ཡོད་པ། གླང་པོ་མང་པོས་བསྐོར་བ་དག་
དགུན་དཔྱིད་དབྱར་གསུམ་དུ་བྲག་གསེར་གྱི་བྱ་སྐྱིབས་དང་། རྫིང་བུ་དལ་གྱིས་བབས་པའི་འགྲམ་དང་།
ཤིང་ས་ལའི་ཚལ་དུ་གནས་པར་བྱེད་པ་སོགས་ཡིན་པའི་ཕྱིར། དེ་ཡང་རང་འགྲེལ་དུ། རྫུ་འཕྲུལ་དང་མི་
ལྡན་པས་བགྲོད་དཀའ་བར་གསུངས་པ་ལ་བརྟེན་ནས་ཆོས་རྗེ་ས་སྐྱ་པས། ད་ལྟའི་ཏི་སི་དང་མ་དྲོས་པ་
འདི་དག་དེ་ཉིད་མཚན་ཉིད་པ་མིན་གསུངས་ཀྱང་། གངས་རིའི་རྩེ་ལ་མི་རང་དགའ་བས་མི་བགྲོད་པ་ལ་
དགོངས་པས་སྐྱོན་མེད་དོ། །
གསུམ་པ་སེམས་ཅན་གྱི་གནས་གཞན་བྱེ་བྲག་ཏུབཤད་པ་ཡོད་དེ། དངོས་དང་ཞར་བྱུང་གཉིས་
སུ་ཡོད་པའི་ཕྱིར། དང་པོ་ཡོད་དེ། ངན་སོང་གི་གནས་བཤད་པ། མཐོ་རིས་ཀྱི་གནས་བཤད་པ་གཉིས་སུ་
ཡོད་པའི་ཕྱིར། དང་པོ་ཡོད་དེ། འདི་འོག་སྟོང་ཕྲག་ཉི་ཤུ་ན། །མནར་མེད་པའོ་དེ་ཙམ་མོ། །དེ་ཡི་སྟེང་ན་
དམྱལ་བ་བདུན། །བརྒྱད་པོ་ཀུན་ལ་ལྷག་བཅུ་དྲུག །དེ་དག་གི་ནི་ངོས་བཞི་ན། །མེ་མར་མུར་དང་རོ་མྱགས་
དང་། །སྤུ་གྲི་ལམ་སོགས་ཆུ་བོ་ཡིན། །ཆུ་བུར་ཅན་སོགས་གྲང་བརྒྱད་གཞན། ཞེས་འབྱུང་བ་ལས། དངོས་
བསྟན་དམྱལ་བའི་གནས་བཤད་པ་དང་། དེས་མཚོན་ནས་ངན་སོང་གི་གནས་གཞན་བཤད་པ་གཉིས་སུ་
ཡོད་པའི་ཕྱིར། དང་པོ་གྲུབ་སྟེ། འཛམ་གླིང་འདི་ནས་འོག་ཏུ་དཔག་ཚད་ཉི་ཁྲི་ན་མནར་མེད་ཡོད་ཅིང་།
གནས་དེའི་རྒྱུར་དང་དཔང་ཚད་ཀྱང་ཉིས་ཁྲི་དེ་ཙམ་དང་། དེའི་སྟེང་དུ་མས་རིམ་བཞིན་རབ་ཏུ་ཚ་བ། ཚ་
བ། དུ་འབོད་ཆེན་པོ། དུ་འབོད། བསྡུས་འཇོམས། ཐིག་ནག །ཡང་སོས་ཏེ་ཚ་དམྱལ་ལྷག་མ་བདུན་ཡོད།
བརྒྱད་པོ་ཀུན་ལའང་རེ་རེའི་ཕྱོགས་བཞི་ན་ཉེ་འཁོར་གྱི་ཚུལ་དུ་ལྷག་པ་དེ་སྡུག་བསྔལ་གཉིས་པ་མྱོང་བའི་
མེ་མར་མུར་དང༌། རོ་མྱགས་ཀྱི་འདམ་དང༌། སྤུ་གྲིས་གཏམས་པའི་ལམ་དང་། ཐལ་ཚན་གྱི་ཆུ་བོ་རབ་
མེད་དེ་ཉེ་འཁོར་བའི་དམྱལ་བ་བཅུ་དྲུག་པ་ཚན་པ་བརྒྱད་དང་། སོགས་ཁོངས་ནས་རལ་གྲི་ལོ་མའི་



114
————
་
ངན་སོང་གི་གནས་བཤད་པ།
གནས་གསུམ་པ།
ནགས་ཚལ་དང་། ལྕགས་ཀྱི་ཤིང་ཤལ་མ་ལིའི་ཚལ་འདོན་པ། སྤུ་གྲིའི་ལམ་དང༌། ཕྱོགས་གཅིག་ཏུ་
སྡོམས་པ་དང་། ཆུ་བུར་ཅན་དང་། ཆུ་བུར་རྡོལ་བ་ཅན་དང་། སོ་ཐམ་ཐམ་པ་དང་། ཨ་ཆུ་ཟེར་བ་དང་།
ཀྱི་ཧུད་ཟེར་བ་དང་། ཨུད་པ་ལ་ལྟར་གས་པ་དང་། པདྨ་ལྟར་གས་པ་དང་། པདྨ་ལྟར་ཆེས་གས་པ་སྟེ་གྲང་
དམྱལ་བརྒྱད་དེ་དམྱལ་བ་ཆེན་པོ་དག་གི་མཐའ་སོ་སོ་ན་ཡོད་ཅིང་། ཉེ་འཁོར་བ་ནི་འདི་དག་ལ་མི་འཇོག
ཉི་ཚེ་བའི་གནས་ནི་དགེ་འདུན་སྲུང་དང་། གྲོ་ཞུན་སྐྱེས་ཀྱི་རྟོགས་བརྗོད་ལས་འབྱུང་བ་ལྟར་ངེས་པ་མེད་
པ་སོགས་ཡིན་པའི་ཕྱིར། འོ་ན་དམྱལ་བའི་སྲུང་མ་དེ་རྣམས་སེམས་ཅན་ཡིན་ནམ་མིན་ཞེ་ན། ཁ་ཅིག་ནི་
ཡིན་ནོ་ཞེས་ཟེར། འོ་ན་དམྱལ་བར་སྐྱེས་པའི་སེམས་ཅན་ཡིན་པར་ཐལ། འདོད་པའི་ཕྱིར། འོ་ན་དམྱལ་
བའི་སེམས་ཅན་ཡིན་པར་ཐལ་ལོ། །འདོད་མི་ནུས་ཏེ། དེས་དམྱལ་བའི་སྡུག་བསྔལ་མ་མྱོང་བའི་ཕྱིར། རང་
གི་ལུགས་ནི། དེ་སེམས་ཅན་མིན་ཏེ། འབྱུང་བ་དང་འབྱུང་བ་ལས་གྱུར་པ་ཙམ་དུ་ཟད་པའི་ཕྱིར། དཔེར་
ན་རི་ལུག་གི་གདོང་པ་ཅན་བཞིན་ནོ། །ཁ་ཅིག་མདོ་སྡེ་པ་ལྟར་ན་སྔ་མ་ལྟར་གནས་ཀྱང་། བྱེ་བྲག་སྨྲ་བའི་
ལུགས་ལ་དེ་སེམས་ཅན་ཡིན་པའི་ཕྱིར། ཞེས་ཟེར་ནའང་། རང་འགྲེལ་དང་། འགྲེལ་བཤད་གཉིས་སུ་མི་
འབྱུང་བས་ཁུངས་བཙལ་དགོས་སོ། །
གཉིས་པ་དེས་མཚོན་ནས། ངན་སོང་གི་གནས་གཞན་གཉིས་བཤད་པ་ཡོད་དེ། དུད་འགྲོའི་གནས་
ཀྱི་གཙོ་བོ་རྒྱ་མཚོ་ཆེན་པོ་དང་། ཁ་འཐོར་བ་ནི་ཐང་དང་ཆུ་ཕྲན་དང་བར་སྣང་ལ་གནས། ཡི་དྭགས་ཀྱི་
གནས་ཀྱི་གཙོ་བོ་རྒྱལ་པོའི་ཁབ་ཅེས་པ་འཛམ་གླིང་འདི་ནས་འོག་ཏུ་དཔག་ཚད་ལྔ་བརྒྱ་ཡོད་པ་ན་
ཡོད་ཅིང་། ཁ་འཐོར་བ་ནི་ངེས་པ་མེད་པ་དང་། ཡི་དགས་རྫུ་འཕྲུལ་ཆེན་པོ་འགའ་ཞིག་ལྷའི་དཔལ་
འབྱོར་ལྟ་བུ་མྱོང་བ་ཡོད། ལྷག་མ་རྣམས་ནི་ཕྱིའི་སྒྲིབ་པ་ཅན་དང་། ནང་གི་སྒྲིབ་པ་ཅན་དང་། ཟས་སྐོམ་
གཉིས་ལ་སྒྲིབ་པ་ཅན་སོགས་རྣམ་སྨིན་ཡིད་དུམི་འོང་པ་འབའ་ཞིག་ཡིན་པའི་ཕྱིར།
གཉིས་པ་མཐོ་རིས་ཀྱི་གནས་བཤད་དུ་ཡོད་དེ། མིའི་གནས་བཤད་ཟིན་པས། ལྷ་གནས་ཉིད་
བཤད་པར་བྱ་ཞིང༌། དེ་ཡང་ས་དང་འབྲེལ་བའི་ལྷ་གནས་བཤད་པ་དང་། མ་འབྲེལ་བའི་ལྷ་གནས་
ཤs



གནས་གསུམ་པ།
རྒྱལ་ཆེན་རིགས་བཞི་པའི་གནས་བཤད་པ།
115
ང་རང
བཤད་པ་དང་གཉིས་སུ་ཡོད་པའི་ཕྱིར། དང་པོ་ཡོད་དེ། རྒྱལ་ཆེན་རིགས་བཞི་པའི་གནས་བཤད་པ་དང་།
སུམ་ཅུ་རྩ་གསུམ་པའི་གནས་བཤད་པ་གཉིས་སུ་ཡོད་པའི་ཕྱིར། དང་པོ་ཡོད་དེ། གཞལ་མེད་ཁང་ལ་
བརྟེན་པའི་གནས་བཤད་པ་དང་། བང་རིམ་དང་རི་ལ་བརྟེན་པའི་གནས་བཤད་པ་དང་གཉིས་སུ་ཡོད་པའི་
ཕྱིར། དང་པོ་ཡོད་དེ། ཉིན་ཟླ་ལྷུན་པོའི་ཕྱེད་ནའོ། །དཔག་ཚད་ལྔ་བཅུགཅིག་དང་བཅས། ཞེས་འབྱུང་བ་
ལས། ཉི་མ་དང་ཟླ་བའི་གཞལ་མེད་ཁང་གི་དཀྱིལ་འཁོར་ངོ་བོ་རིམ་པ་བཞིན་ཚ་བ་དང་བསིལ་བའི་རང་
བཞིན། རྒྱུ་མེ་ཤེལ་དང་། ཆུ་ཤེལ་ལས་གྲུབ་པ། བྱེད་པ་པདྨ་དང་། ཀུན་མུད་ཏ་ཁ་འབྱེད་པ་དང་། གཉིས་
ཀ་གསེར་གྱི་ར་བ་འཕང་དུདཔག་ཚད་ཕྱེད་དང་། ཞེང་དུ་དཔག་ཚད་ཕྱེད་དང་གཉིས་པས་བསྐོར་བ།
ཚད་ཐད་ཀར་དཔག་ཚད་ལྔ་བཅུ་ང་གཅིག་དང༌། ལྔ་བཅུ་པ། ཁོར་ཡུག་ཏུ་སུམ་འགྱུར་དང་། འཕང་
དཔག་ཚད་ཕྱེད་དང་དྲུག་དང་། གཅིག་གི་བཅོ་བརྒྱད་ཀྱི་ཆ་གཅིག་རེ་ཡོད་པ། འཆར་བའི་གནས་ཆུ་
མཚམས་ཡན་ཆད་ཀྱི་ལྷུན་པོའི་ཕྱེད་ནས་འཆར་བའི་ཕྱིར། ཁ་ཅིག་སྒྲ་སོར་བཞག་ནས། ཉི་ཟླ་ལྷུན་པོའི་
ཕྱེད་ནས་འཆར་བ་ནི་མི་ལེགས་ཏེ། ཆུ་མཚམས་ཀྱི་ལྷུན་པོ་ནས་དེ་གཉིས་མི་འཆར་བ་གང་ཞིག །ཆུ་
མཚམས་ན་ལྷུན་པོའི་ཕྱེད་ཡོད་པའི་ཕྱིར་ཏེ། ལྷུན་པོ་ཆུནང་དུ་དཔག་ཚད་བརྒྱད་ཁྲི་དང་། ཆུ་མཚམས་ཡན་
ཆད་དུ་བརྒྱད་ཁྲི་ཡོད་པ་གཉིས་མཉམ་པའི་ཕྱིར། ཡང་ཁ་ཅིག །རང་གི་ཕྱེད་ནུས་ཉི་ཟླ་འཆར་བ་དང་། ལྷུན་
པོ་དངོས་གནས་པའི་གཞི་མཐུན་ཡོད་དོ་ཞེས་ཟེར་བ་ནི་མི་ལེགས་ཏེ། ཆུམཚམས་ཡན་ཆད་ཀྱི་ལྷུན་པོ་ལྷུན་
པོ་མ་ཡིན་པའི་ཕྱིར་ཏེ། རང་ཉིད་ལྷུན་པོ་ཡིན་ན། རང་ཉིད་ཀྱི་སྲིད་དུ་དཔག་ཚད་ཁྲི་ཕྲག་བཅུ་དྲུག་ཡོད་
པས་ཁྱབ་པའི་ཕྱིར། རྟགས་འབུད། འདིས་རི་རབ་ཀྱི་རྡུལ་ཕྲ་རབ་རི་རབ་ཏུ་འདོད་པའང་ཁེགས་སོ། །ཡང་
ཁ་ཅིག ཉི་ཟླ་ཆུ་མཚམས་ཡན་ཆད་ཀྱི་ལྷུན་པོའི་བྱེད་ནས་འཆར་བར་མ་ངེས་པར་ཐལ། དུས་འཁོར་ལས་
ནི་ཉི་མ་ལྷོ་བགྲོད་མཐར་ཐུག་པ་ན་དམའ་བ་དང་། བྱང་བགྲོད་མཐར་ག་པ་ན་མཐོ་བར་རྒྱུ་བར་བཤད་
པའི་ཕྱིར། ཞེ་ན། རྒྱུ་མཚན་དེ་དེས་སང་མིག་གིས་བལྟས་པ་ན་མངོན་སུམ་དུ་བབ་པ་ལྟ་བུར་སྣང་ཡང་། དེ་
ལྟར་མི་བྱ་སྟེ། འདིའི་འགྲེལ་པ་རྣམས་ལས་མི་གསལ་བའི་ཕྱིར་རོ། །ཟླ་བས་ཟླ་བ་གཅིག་ལ་ཁྱིམ་བཅུ་



116
ཉི་ཟླ་གཉིས་བཤད་པ།
གནས་གསུམ་པ།
གཉིས་འཁོར་བ་དང་། ཉི་མས་ལོ་གཅིག་ལ་ཁྱིམ་བཅུ་གཉིས་འཁོར་བར་ཁས་བླངས་དགོས་ཏེ། ཟླ་བ་
བགྲོད་མྱུར་ཞིང་། དེ་དེ་ལ་ལྟོས་ན་ཉི་མ་བགྲོད་བུལ་བའི་ཕྱིར། ཟླ་བའི་དཀྱིལ་འཁོར་གྱི་ནང་དུ་རི་བོང་གི་
གཟུགས་བརྙན་འཆར་བའི་རྒྱུ་མཚན་ཡོད་དེ། བྱང་ཆུབ་སེམས་དཔའ་རི་བོང་དུ་སྐྱེ་བ་བཞེས་པས་ངོ་
མཚར་སྣ་ཚོགས་བསྟན་པ་འཇིག་རྟེན་ལ་གསལ་བའི་ཕྱིར་དུ། བརྒྱ་བྱིན་གྱིས། ཟླ་བའི་དཀྱིལ་འཁོར་གྱི་
ངོས་ལ་རི་བོང་གི་གཟུགས་བརྙན་བྲིས་ནས་བཞག་པའི་ཕྱིར། སྐར་མའི་ཚད་ཀྱང་ཡོད་དེ། རང་འགྲེལ་
ལས། སྐར་མ་ཆུང་བ་རྒྱང་གྲགས་གཅིག ཆེ་བ་བཅུ་དྲུག་ཏུ་བཤད་པ་ལྟར་ཡིན་པའི་ཕྱིར་དང་། གྲངས་ཀྱི་
དབང་དུ་བྱས་ན། དུང་ཕྱུར་གཉིས་དང་། བྱེ་བ་ཕྲག་བརྒྱད། ས་ཡ་ལྔས་ལྷག་པ་ཡོད་པའི་ཕྱིར། ཉི་ཟླ་སྐར་
མ་ཐམས་ཅད་ཀྱི་ཐུན་མོང་བའི་ཡོན་ཏན་ཀྱང་ཡོད་དེ། རྩིབས་རྒྱ་བ་རིན་པོ་ཆེ་སྣ་བཞི་ལས་གྲུབ་པ། འོག་
གཞི་ཚོན་སྣ་བརྒྱ་རྩ་གཅིག་གིས་བཀྲ་བ། སྐྱེད་མོའི་ཚ་ལ་རྒྱས་པ། མེ་ཏོག་རྙིང་པ་རླུང་གིས་མཐོར་ཞིང་།
གསར་བ་འགྲེམས་པ་སོགས་དང་ལྡན་པའི་ཕྱིར། འོ་ན་ཉི་མས་གླིང་བཞི་ལ་དུས་གཅིག་ཆར་དུ་བྱ་བ་བྱེད་
པ་ཡིན་ནམ་ཞེ་ན། མིན་ཏེ། ནམ་ཕྱེད་ཉི་མ་ནུབ་པ་དང་། ཉི་མ་ཕྱེད་དང་འཆར་དུས་གཅིག ཅེས་འབྱུང་བ་
ལས། སྒྲ་མི་སྙན་དུ་ནམ་ཕྱེད་པ་དང་། ལུས་འཕགས་གླིང་དུ་ཉི་མ་ནུབ་པ་དང༌། འཛམ་བུ་གླིང་དུ་ཉི་མ་
ཕྱེད་པ་དང་། བ་གླང་སྤྱོད་དུ་ཉི་མ་འཆར་བ་བཞི་དུས་མཉམ་དུ་འབྱུང་ཞིང་། དེ་བཞིན་དུ་ཤར་དུ་ནམ་ཕྱེད་
པ་དང་། ལྷོར་ཉི་མ་ནུབ་པ། ནུབ་ཏུ་ཉི་མ་ཕྱེད་པ། བྱང་ཏུ་ཉི་མ་འཆར་བ་བཞི་དུས་གཅིག་ཏུ་འབྱུང་བའི་
ཕྱིར་ཏེ། རང་འགྲེལ་ལས། ཅི་གླིང་བཞི་པོ་དག་ཏུ་ཉི་མས་ཅིག་ཆར་དུ་བྱ་བ་བྱེད་དམ་ཞེ་ན་མིན་ནོ། །འོ་ན་
ཅི་ཞེ་ན། དེ་དག་ཏུ་ནམ་ཕྱེད་ཉི་མ་ནུབ་པ་དང༌། ཉི་མ་ཕྱེད་དང་འཆར་དུས་གཅིག གང་གི་ཚེ་བྱང་སྒྲ་མི་
སྙན་དུ་ནམ་ཕྱེད་པ་དེའི་ཚེ། ཤར་གྱི་ལུས་འཕགས་གླིང་དུ་ཉི་མ་ནུབ་བོ། །འཛམ་བུ་གླིང་དུ་ཉི་མ་ཕྱེད་དོ། །
བ་གླང་སྤྱོད་དུ་ཉི་མ་ཤར་ཏེ། དེ་བཞིན་དུ་གཞན་དག་ལའང་སྦྱར་བར་བྱའོ། །ཞེས་དང༌། དོན་གསལ་ལས།
དེ་བཞིན་དུ་གཞན་དག་ལའང་སྦྱར་བར་བྱའོ། །ཞེས་གསུངས་པ་ཇི་ལྟར་ཡིན་ཞེ་ན། གང་གི་ཚེ་ཤར་གྱི་
ལུས་འཕགས་སུ་ནམ་ཕྱེད་པ་དེའི་ཚེ། འཛམ་བུ་གླིང་དུ་ཉི་མ་ནུ་བོ། །ནུབ་ཀྱི་བ་གླང་སྤྱོད་དུ་ནི་ཉི་མ་ཕྱེད་



གནས་གསུམ་པ།
ཉི་ཟླ་གཉིས་བཤད་པ།
117
དོ། །བྱང་སྒྲ་མི་སྙན་དུ་ནི་ཉི་མ་ཤར་རོ། །ཞེས་བྱ་བ་དེ་བཞིན་དུགཞན་དག་ལ་ཡང་སྦྱར་བར་བྱ་བ་ཡིན་ནོ། །
ཞེས་གསུངས་པའི་ཕྱིར། འདིའི་གཞན་དག་ལའང་སྦྱར་བར་གསུངས་པའི་དོན་ཡོད་དེ། འཛམ་བུའི་གླིང་
དུ་ནམ་ཕྱེད་པ་དེའི་ཚེ། བ་གླང་སྤྱོད་དུ་ཉི་མ་ནུབ་པ། སྒྲ་མི་སྙན་དུ་ཉི་མ་ཕྱེད་པ། ལུས་འཕགས་གླིང་དུ་ཉི་
མ་འཆར་བ་སོགས་དུས་མཉམ་པ་འོང་བ་གཅིག་ཡོད་པའི་དོན་ཡིན་པའི་ཕྱིར། འོ་ན་ནམ་ཕྱེད་ཉི་མ་ནུབ་
པ་སོགས་བཞི་པོ་དབྱར་དགུན་སྟོན་དཔྱིད་བཞི་ཀའི་སྐབས་སུ་འབྱུང་བ་ཡིན་ནམ། དུས་ཁྱད་པར་ཅན་
ཞིག་གི་དུས་སུ་འབྱུང་བ་གང་ཡིན་ཞེ་ན། ཁ་ཅིག དུས་བཞི་ཀའི་སྐབས་སུ་འབྱུང་བ་ཡིན་ཏེ། འཛམ་བུ་གླིང་
དུ་དབྱར་བྱུང་བའི་ཚེ། སྒྲ་མི་སྙན་དུ་དགུན། ཤར་ནུབ་གཉིས་སུ་དཔྱིད་སྟོན་ཏེ་དུས་བཞི་ཅིག་ཆར་དུ་བྱུང་བའི་
ཕྱིར། ཞེས་ཟེར། འོ་ན། འཛམ་བུའི་གླིང་དུ་ཉི་མ་བྱང་བགྲོད་མཐར་ཐུག་པའི་ཚེ། སྒྲ་མི་སྙན་དུ་ལྷོ་བགྲོད་
མཐར་ཐུག་པར་ཐལ། དམ་བཅའ་དེའི་ཕྱིར། འདོད་ན། ཧ་ཅང་ཐལ་ལོ། །ཉི་མས་ཞག་གཅིག་ལ་རི་རབ་
བསྐོར་བའི་ཚེ། ལྷོར་རྒྱུ་བ་ན་རི་རབ་ལ་ཉེ་བ་དང༌། བྱང་དུ་རྒྱུ་བ་ན་རི་རབ་ལ་རིང་བར་རྒྱུ་བ་མི་འཐད་
པའི་ཕྱིར། དེ་ལ་ཁྱབ་པ་ཡོད་པར་ཐལ། འཛམ་བུའི་གླིང་འདིར་ཉི་མ་བྱང་བགྲོད་མཐར་ཐུག་པ་ན་རི་རབ་
ལ་ཉེ་བར་རྒྱུ། ལྷོ་བགྲོད་མཐར་ཐུག་པ་ན་རིང་བར་རྒྱུ་བ་རྣམས་ཤེས་ནུས་པའི་ཕྱིར། གཞན་ཡང་། ཤེས་
བྱ་ཆོས་ཅན། ལྷོར་ཉི་མ་བྱང་བགྲོད་མཐར་ཐུག་ཅིང་། བྱང་དུ་ལྷོ་བགྲོད་མཐར་ཐུག་པའི་ཚེ། བྱང་དུ་ནམ་
ཕྱེད་པ་སོགས་བཞི་དུས་མཉམ་དུ་བྱུང་བའི་མོད་ལ། ཤར་དུ་ནམ་ཕྱེད་པ་སོགས་བཞི་དུས་མཉམ་དུ་འབྱུང་
བར་ཐལ། དེ་དག་གི་ཚེ། བྱང་དུ་ནམ་ཕྱེད་པ་སོགས་བཞི་དུས་མཉམ་དུ་འབྱུང་བ་ཡོད་པའི་ཕྱིར། རྟགས་
ཁས་བླངས་ལ་སོང་
། འདོད་ན། དེ་དག་གི་ཚེ། བྱང་དུནམ་ཕྱེད་ནས། ཉི་མ་ཤར་གྱི་བར་དང་། ཤར་དུ་ཉི་
མ་ནུབ་པ་ནས་ནམ་ཕྱེད་ཀྱི་བར་གཉིས་ཡུན་རིང་ཐུང་མཉམ་པར་ཐལ། འདོད་པའི་ཕྱིར། འདོད་མི་ནུས་
ཏེ། དེ་དག་གི་ཚེ་བྱང་དུ་ནམ་ཕྱེད་པ་ནས་ཉི་མ་ཤར་གྱི་བར་ལ་ཡུད་ཙམ་དགུ་ཡོད། ཤར་དུ་ཉི་མ་ནུབ་
ནས། ནམ་ཕྱེད་ཀྱི་བར་ལ་ཡུད་ཙམ་ཕྱེད་དང་བརྒྱད་ཡོད་པར་ཁྱེད་ཀྱིས་ཁས་བླངས་པའི་ཕྱིར་ཏེ། དེ་དག་
གི་ཚེ་ཤར་དུདཔྱིད་ཉིན་མཉམ་མཚན་མཉམ་ཁས་བླངས་དགོས་པའི་ཕྱིར། དེ་དག་གི་ཚེ་ཤར་དུདཔྱིད་དུ་



118
ཉི་ཟླ་གཉིས་བཤད་པ།
གནས་གསུམ་པ།
ཁས་བླངས་ཕྱིར་ན། དེ་ངེས་པར་དགོས་པའི་ཕྱིར། དེ་དག་གི་ཚེ་ནུབ་ཏུ་སྟོན་དུས་ཁས་བླངས་པས་སྟོན་
ཉིན་མཉམ་མཚན་མཉམ་ཡང་འདོད་དགོས་པའི་ཕྱིར། རྩ་བའི་ཐལ་འགྱུར་ལ་མ་ཁྱབ་བོ་ཞེ་ན། འོ་ན།
ལྷོར་ཉི་མ་བྱད་བགྲོད་མཐར་ཐུག་ཅིང་བྱང་དུ་ལྷོ་བགྲོད་མཐར་ཐུག་པའི་ཚེ། བྱང་དུ་ནམ་ཕྱེད་པ་སོགས་
བཞིའི་དངོས་འབྲས་སུ་གྱུར་པའི་ཤར་དུ་ནམ་ཕྱེད་པ་སོགས་བཞི་མེད་པར་ཐལ། མ་ཁྱབ་པ་དེའི་ཕྱིར།
འདོད་ན་སོང་། གླིང་བཞིར་དུ་མཉམ་པའི་ཟླ་བ་བཞིའི་དངོས་འབྲས་སུ་གྱུར་པའི་ཟླ་བ་བཞི་མེད་པར་
ཐལ། ལྷོ་བྱང་དུཉི་མའི་བགྲོད་པ་གཉིས་པོ་དེ་མཉམ་པ་གང་ཞིག །འདོད་པ་དེའི་ཕྱིར། འོ་ན། གླིང་འདིའི་
དགུན་ཟླ་དང་པོའི་དངོས་འབྲས་སུ་གྱུར་པའི་གླིང་འདིའི་དགུན་ཟླ་གཉིས་པ་མེད་པར་ཐལ་ལོ། །འདི་ལ་
བརྟེན་ནས་ཤར་ནུབ་གཉིས་སུ་བྱང་བགྲོད་ལྷོ་བགྲོད་མཐར་ཐུག་ཅིང་། ལྷོ་བྱང་གཉིས་སུ་དཔྱིད་སྟོན་ཉིན་
མཚན་མཉམ་པ་བཞི་འཛོམས་པའི་ཚེ། ནམ་ཕྱེད་ཉི་མ་ནུབ་པ་སོགས་བཞི་དུས་མཉམ་དུ་མི་འབྱུང་བའི་
གྲུབ་མཐའ་ངེས་པར་བྱ་དགོས་ཏེ། ཁྱད་གཞི་མེད་པའི་ཁྱད་ཆོས་མི་འཐད་པའི་ཕྱིར། ཡང་ཕྱིས་ཀྱི་མངོན་
པ་ཁ་ཅིག ལྷོ་བྱང་གཉིས་སུ་ལྷོ་བགྲོད་མཐར་ཐུག་པ་དང་། ཤར་ནུབ་གཉིས་སུ་བྱང་བགྲོད་མཐར་ཐུག་པ་
དུས་གཅིག་ཏུ་འཛོམས་པ་དང་། ཡང་ལྷོ་བྱང་གཉིས་སུ་སྟོན་ཉིན་མཚན་མཉམ་པ་དང་། ཤར་ནུབ་གཉིས་
སུདཔྱིད་ཉིན་མཚན་མཉམ་པ་དུས་གཅིག་ཏུ་འཛོམས་པ་ཡོད་ཅིང་། དེ་སྔ་ཕྱི་གཉིས་ཀའི་དུས་སུ་ནམ་ཕྱེད་
ཉི་མ་ནུབ་པ་སོགས་བཞི་དུས་མཉམ་དུ་འབྱུང་བར་འདོད་པའང་མི་འཐད་དེ། སྔར་བཤད་པ་ལས་གོ་ནུས་
པའི་ཕྱིར། རང་གི་ལུགས་ནི། ནམ་ཕྱེད་ཉི་མ་ནུབ་པ་དང་། ཉི་མ་ཕྱེད་དང༌། འཆར་དུས་གཅིག་པ་ནི། དུས་
ཁྱད་པར་བ་ཞིག་གི་ཚེ་འབྱུང་བ་ཡིན་ཏེ། གླིང་བཞི་གར་སྟོན་ཉིན་མཚན་མཉམ་པ་དང༌། བཞི་གར་དཔྱིད་
ཉིན་མཚན་མཉམ་པའི་དུས་གཉིས་ཁོ་ནར་འབྱུང་བའི་ཕྱིར། དེ་འདྲའི་དུས་གཉིས་ཀྱང་ཡོད་དེ། གླིང་གཞི་
གར་དབྱར་དབྱར་མཉམ། དགུན་དགུན་མཉམ། སྟོན་སྟོན་མཉམ། དཔྱིད་དཔྱིད་མཉམ་པ་ཡིན་པའི་ཕྱིར།
གླིང་འདིར་ཉི་མ་བྱང་བགྲོད་མཐར་ཐུག་པ་ན་གཞན་གསུམ་དུ་ཡང་བྱང་བགྲོད་མཐར་ཐུག་པ་དང་།
འདིར་ལྷོ་བགྲོད་མཐར་ཐུག་པ་ན་གཞན་གསུམ་དུའང་ལྷོ་བགྲོད་མཐར་ཐུག་པའི་ཕྱིར། ཉི་མས་ཞག་



གནས་གསུམ་པ།
119
དུས་དྲུག་དང་ལྔ་སོགས་བཤད་པ།
གཅིག་ལ་རི་རབ་བསྐོར་བའི་ཚེ་འཁྱོགས་མི་དགོས་པར་དྲང་པོར་འཁོར་ཆོག་པའི་ཕྱིར་དང་། དུས་འཁོར་
བ་ལྟར། དབྱར་དགུན་རིམ་པ་བཞིན། ཉི་མ་མཐོ་དམན་དུ་སྒྲུབ་ཡང་སྟེང་འགྲོ་འོག་འགྲོ་མང་པོ་མི་དགོས་
པར་ཐད་ཀར་རྒྱུ་བས་ཆོག་པའི་ཕྱིར། འོ་ན། ནམ་ཕྱེད་ཉི་མ་ནུབ་པ་སོགས་བཞི་འབྱུང་བའི་དུས་དེ་ལྟར་
ཡིན་མོད། དུས་ཚིགས་རྣམས་ཀྱི་དབྱེ་བ་ཇི་ཙམ་དུ་ཡོད་པ་ཡིན་ཞེ་ན། དེ་ལ་འདུལ་མངོན་སྐོར་ནས་དུས་
ཚིགས་ཀྱི་རྣམ་གཞག་མི་འདྲ་བ་མང་དུ་གསུངས་ཏེ། གསོ་སྦྱོང་གི་གཞིའི་སྐབས་སུ། དགུན་དང་དགུན་
སྨད། དཔྱིད། སོ་ག དབྱར། སྟོན་ཏེ་དུས་ཚིགས་དྲུག་ཏུ་གསུངས་པ་དང༌། དགོས་པ་ནི་གསོ་སྦྱོང་བཅུ་བཞི་
པ་ངོས་ཟིན་པའི་ཆེད་དུ་ཡིན་ནོ། ཡང་དུས་བསྒོའི་སྐབས་ལས། དགུན། དཔྱིད། དབྱར། དབྱར་ཐུང་དུ།
དབྱར་རིང་པོ་སྟེ་ལྔར་གསུངས། དགོས་པ་ནི་དབྱར་ཐུང་དུ་རྟོགས་པའི་ཆེད་དང་དེ་རྟོགས་པའི་དགོས་པ་
ཡོད། དབྱར་ང་དུལ་འགྱུར་ཁ་ཅིག་ཏུ་འཆི་བའི་དུས་ཞེས་འབྱུང་བས་འཆི་བ་མི་རྟག་པ་ཤེས་པའི་ཆེད་དུ་
ཡིན་ཞེས་ཁ་ཅིག་འདོད་པ་ལྟར་རམ། ཡང་ན་དབྱར་སྔ་མ་ཁས་ལེན་མ་གྲུབ་ན། ཕྱི་མའི་ཁས་ལེན། དབྱར་
ཐུང་ངུ་བའི་ཉིན་ངེས་པར་བྱ་དགོས་ཤིང་། དེ་ཕན་དུ་མི་ཆགས་པར་ཤེས་པའི་ཆེད་དུ་ཡིན་ནོ། །ཡང་ཟླ་
འཇོག་གི་སྤང་བའི་སྐབས་སུ། དགུན། དཔྱིད། དབྱར་ཏེ་དུས་གསུམ་དུ་གསུངས། དགོས་པ་ནི་ཕྱག་དོར་
ཁྲོད་པའི་གོས་ངོས་བཟུང་བའི་ཆེད་དུ་ཡིན། དུས་ཚིགས་ལ་གསུམ་དུ་ཕྱེ་བ་འདིའི་དབང་དུ་མཛད་ནས།
དབྱར་གྱི་ཟླ་བ་གཉིས་པ་ཡི། ཞེས་གསུངས་པ་ཡིན་ཞིང་། དོན་གསལ་ལས་ཀྱང་། གསུང་རབ་ལས་ནི་
དུས་གསུམ་ཁོ་ན་ཡིན་གྱི། འཇིག་རྟེན་པ་ལྟ་བུར་དྲུག་ནི་མ་ཡིན་ཏེ། དགུན་སྟོད་ནི་གྲང་བར་འདྲ་བའི་ཕྱིར་
དགུན་དུ་བཤད་དོ། །སོ་ག་ནི་ཚ་བར་འདྲ་བའི་ཕྱིར་དཔྱིད་དུ་བཤད་དོ། །སྟོན་སྨད་ནི་ཆར་འབབ་ཏུ་འདྲ་
བའི་ཕྱིར་དབྱར་དུབཤད་དོ། །དེ་ལྟར་ན་དགུན་དང་དཔྱིད་དང་དབྱར་དག་ཡིན་ནོ། །ཞེས་གསུངས། ཡང་
དབྱར་གཞི་ལ་སོགས་པའི་སྐབས་སུ་འཇིག་རྟེན་པ་དང་མཐུན་པར་དགུན་དཔྱིད་དབྱར་སྟོན་ཏེ་བཞིར་
གསུངས། དགོས་པ་ནི། གསུང་རབ་ལས་ར་བ་འབྲིང་པོ་ཐ་ཆུང་གི་རྣམ་གཞག་གསུངས་པ་དེ་རྟོགས་པའི་
ཆེད་དུ་ཡིན་པའི་ཕྱིར། དེ་ཡང་དུས་ཚིགས་བཞི་པོ་རེ་རེ་ལ་ར་འབྲིང་ཐ་ཆུང་གསུམ་དུ་དབྱེ་བའོ། །དེ་རྣམས་



120
དུས་ཚིགས་བཤད་པ།
གནས་གསུམ་པ།
ཀྱི་ཉ་སྐར་གང་ཡིན་པ་ཡང་། མགོ་དང་རྒྱལ་དང་མཆུ་དང་གསུམ། །དགུན་ཟླ་གསུམ་གྱི་ཉ་སྐར་ཡིན། །དབོ་
དང་ནགོ་པ་ས་ག་གསུམ། །དཔྱིད་ཟླ་བ།སུམ་གྱི་ཉ་སྐར་ཡིན། །སྣོན་དང་ཆུ་སྟོང་གྲོ་ཞིན་གསུམ། དབྱར་ཟླ་
གསུམ་གྱི་ཉ་སྐར་ཡིན། ཁྲུམས་དང་དབྱུག་པ་སྨིན་དྲུག་གསུམ། །སྟོན་ཟླ་གསུམ་གྱི་ཉ་སྐར་ཡིན། །ཞེས་
སྦྱར་བར་བྱ་ལ། དེ་རྣམས་ཀྱི་ནང་ནས་རྒྱལ། དབོ། ས་ག་ཆུ་སྟོད། ཁྲུམས་སྨད་སྨིན་དྲུག་གི་ཟླ་བ་རྣམས་
ཀྱི་མར་ངོ་རྣམས་ལ་གསོ་སྦྱོང་བཅུ་བཞི་པ་འབྱུང་བ་ནི། དགེ་ཚུལ་གྱི་ལོ་དྲི་བར་རྒྱལ་དང་དཔོ་དང་ས་ག་
དང༌། ཆུ་སྟོད་ཁྲུམས་སྨད་སྨིན་དྲུག་བཅས། །འདི་རྣམས་ཀྱི་ནི་ནག་པོའི་ཕྱོགས། །ཟླ་ཕྱེད་གསོ་སྦྱོང་བཅུ་
བཞི་པ། །ཞེས་གསུངས་པའི་ཕྱིར། དེ་ཡང་རང་འགྲེལ་དུ། དགུན་དང་དཔྱིད་དང་དབྱར་རྣམས་ཀྱི། །ཟླ་
བ་ཕྱེད་དང་གཉིས་འདས་ཤིང་། །ཟླ་བ་ཕྱེད་ནི་ལུས་པ་ན། །མཁས་པས་ཞག་མི་ཐུབ་པ་དོར། །ཞེས་
གསུངས་པ་དང༌། འདུལ་བའི་མདོར་ཡང་། དུས་ཚིགས་རྣམས་ཀྱི་ཟླ་བ་ཕྱེད་ལུས་པ་ཉིད་ལའོ། །ཞེས་
གསུངས་པས། དུས་ཚིགས་ལ་དྲུག་ཏུ་ཕྱེ་བའི་རེ་རེའི་ཟླ་བ་ཕྱེད་དང་གཉིས་གཉིས་འདས་ཤིང་ཕྱེད་ཕྱེད་
ལུས་པ་ན་གསོ་སྦྱོང་དེ་ཉིད་བྱའོ། །དེ་ལྟར་བྱས་ན་འདུལ་བའི་མདོ་བམ་པོ་ལྔ་བཅུཔ་རྒྱ་ཆེར་འགྲེལ་རྣམས་
སུ་ལོ་ཙཱ་བ་རྣམས་ཀྱི་བོད་ཀྱི་རྒྱལ་པོ་དང་བསྟུན་ནས་ཡར་ངོ་སྔོན་འགྲོ་བསྒྱུར་བའི་དབང་གིས་དབྱར་
དགུན་འབྲིང་ཐུབ་པ་དང་། སྟོན་དཔྱིད་འབྲིང་མི་ཐུབ་པར་བཤད་པ་མ་གཏོགས། དངོས་པོ་ལ་དེ་ལས་
ཟློག་སྟེ་དབྱར་དགུན་འབྲིང་མི་ཐུབ་པ་དང་། སྟོན་དཔྱིད་འབྲིང་ཐུབ་པར་ཁས་བླངས་པར་བྱ་ཞིང་། གཞི་
གསུམ་ཆོ་གར་ཡང་། མདོ་རྩ་འགྲེལ་གྱི་འགྱུར་དང་བསྟུན་པར་མཛད་པས་གསུངས་ཟིན་ཙམ་ལ་ཞེན་མི་
དགོས་སོ། །འོ་ན། དུས་ཚིགས་རྣམས་ཀྱི་དབྱེ་བ་དེ་ལྟར་ཡིན་མོད། དུས་ཚིགས་ཀྱི་ཐོག་མ་དང་ལོ་འགོ་
གང་ནས་འཛིན་པ་ཡིན་ཞེ་ན། འདི་ལ་སྔ་མ་ཁ་ཅིག ཧོར་ཟླ་བརྒྱད་པའི་ཚེས་བཅུ་དྲུག་ནས་དུས་ཀྱི་ཐོག་
མ། དགུན་དུས་དང༌། ལོ་འགོ་ཤར་བ་ཡིན་ཞེས་ཟེར། དེ་མི་འཐད་དེ། ཧོར་ཟླ་བརྒྱད་པའི་དུས་དེ་ཚ་བ་
དང༌། ཆར་འབབ་པའི་དུས་ཡིན་པས་དབྱར་དུས་སུ་བྱ་དགོས་པའི་ཕྱིར་ཁ་ཅིག རྟེན་འབྲེལ་མདོ་འགྲེལ་
ལས། ཉ་ཚེ་དབྱུག་པ་གང་ཡིན་པ། །སྟོན་ཟླ་ཐ་ཆུང་ཞེས་བྱར་བརྗོད། ཅེས་དང་། ཆོ་འཕྲུལ་བསྟན་པའི་



གནས་གསུམ་པ།
121
དུས་ཚིགས་བཤད་པ།
མདོ་ལས། དཔྱིད་ཟླ་ར་བའི་ཚེས་གཅིག་ནས་བཅོ་ལྔའི་བར། ཞེས་གསུངས་པས། ཧོར་ཟླ་དགུ་པའི་ཚེས་
བཅུ་དྲུག་ནས། དུས་ཀྱི་ཐོག་མ་དགུན་དུས་དང་། ལོ་འགོ་ཤར་བ་ཡིན་ཞེ་ན་མི་འཐད་དེ། ལུང་སྔ་མ་ནི།
མ་དག་པའམ། རྫུན་ལུང་ཡིན་པར། རྗེ་ཉིད་ཀྱིས་བཞེད་པར་གྲངས་ཤིང་ལུང་ཕྱི་མའི་དཔྱིད་ཟླ་ར་བ་ཞེས་
འབྱུང་བ་ཡང་། མཛངས་བླུན་འགྱུར་དག་པ་རྣམས་ལས་དབོའི་ཟླ་བར་བཤད་པས། ཧོར་ཟླ་གཉིས་པའི་
ཡར་ངོ་ལ་ཆོ་འཕྲུལ་གྱི་དུས་ཆེན་འབྱུང་བ་བཤད་པ་དང་འགྲིག་པའི་ཕྱིར། དེ་ལྟར་མ་ཡིན་ན། ཧོར་ཟླ་
དགུ་པའི་མར་ངོ་ལ་གསོ་སྦྱོང་བཅུ་བཞི་པ་བྱེད་ཅིང་། བཅུ་པའི་མར་ངོ་ལ་མི་བྱེད་པར་བཤད་པ་མི་འཐད་
པར་ཐལ་བ་དང༌། དབྱུག་པ་ཟླ་བའི་དུས་དེ་གྲང་བའི་དུས་སུ་ཐལ་བ་དང་། ཧོར་ཟླ་བཞི་པའི་མར་ངོའི་
ཚེས་གཅིག་ནས་དབྱར་གྱི་རས་ཆེན་འཚོལ་རིགས་པར་ཐལ་བ་དང་། ཧོར་ཟླ་ལྔ་པའི་མར་ངོའི་ཚེས་
གཅིག་ལ། དབྱར་སྔ་མ་ཁས་ལེན་རིགས་པར་ཐལ་བ་དང་། ཧོར་ཟླ་བརྒྱད་པའི་ཡར་ངོའི་ཚེས་བཅོ་ལྔ་ལ་
དུས་ཀྱི་དགག་དབྱེ་དང༌། ལྷ་བབས་ཀྱི་དུས་ཆེན་འབྱུང་བར་ཐལ་བ་དང༌། ཧོར་ཟླ་དགུ་པའི་གནམ་སྟོང་
ལ་རས་ཆེན་སྦེད་རིགས་པར་ཐལ་བ་དང༌། དེའི་ཡར་ངོའི་ཚེས་བཅོ་ལྔ་ལ་དབྱར་ཕྱི་མའི་དུས་ཀྱི་དགག་
དབྱེ་འབྱུང་རིགས་པར་ཐལ་བར་འགྱུར་ལ། ཕྱི་མ་འདི་ལ་འདོད་ན། ལུང་ལས་ཤིང་རྣམས་ཀྱི་ལོ་མ་སྐྱ་
བོར་གྱུར་ཀྱང་ད་དུང་དགེ་འདུན་གྱི་དགག་དབྱེ་ལ་འབྱུང་བའི་སྐབས་མེད་དེ། ཞེས་སོགས་ཀྱིས་གནོད་
པར་འགྱུར་རོ། །ཡང་ཁ་ཅིག ར་བ་འབྲིང་པོ་ཐ་ཆུང་གི་དབང་དུ་བྱས་ན། ཡར་ངོ་སྔོན་འགྲོ་ཡིན་པས་ཧོར་
ཟླ་བཅུགཅིག་པའི་ཡར་ངོའི་ཚེས་གཅིག་ནས་ལོ་གསར་པ་དང༌། སྐར་མའི་དབང་དུ་བྱས་ན་མར་ངོ་སྔོན་
འགྲོ་ཡིན་པས་ཧོར་ཟླ་བཅུ་པའི་མར་ངོའི་ཚེས་གཅིག་ནས་ལོ་གསར་པ་ཡིན། ཞེས་ཟེར། མི་འཐད་དེ།
བསྟན་བཅོས་ཀྱི་དགོངས་པ་གཞིར་བཞག་ན། ར་བ་འབྲིང་པོ་ཐ་ཆུང་གི་དབང་དུ་བྱས་ནའང་མར་ངོ་སྔོན་
འགྲོ་ཡིན་པའི་ཕྱིར། སྐར་མ་ལ་དེ་ལྟར་ཡིན་པ་གང་ཞིག ཉ་སྐར་བཅུ་གཉིས་པོ་རྫོགས་པའི་ཚེ། ཟླ་བ་བཅུ་
གཉིས་སོ་སོར་རྫོགས་དགོས་པའི་ཕྱིར་ཏེ། མདོ་ཉི་མའི་སྙིང་པོ་ལས། བདག་གི་རྒྱུ་སྐར་སྨིན་དྲུག་བརྗོད། །
ཟླ་བ་ཉ་ཚེ་ཟླ་རངས་འགྱུར། །སྟོན་ཟླ་ཐ་ཆུང་ཞེས་བྱ་བ། །འདི་ནི་རབ་ཏུགྲགས་པ་ཡི། །ཞེས་སྨིན་དྲུག་གི་
ཅི



122
ཉིན་མཚན་རིང་ཐུང་འགྱུར་དུས། །
གནས་གསུམ་པ།
ཉ་བའི་ཚེ་སྟོན་ཟླ་ཐ་ཆུང་རྫོགས་པར་བཤད་པ་གང་ཞིག དེས་གཞན་རྣམས་ལ་རིགས་འགྲེ་བའི་ཕྱིར་དང་།
འཇིག་རྟེན་དུ་ཐོག་མར་བྱུང་བའི་ཟླ་བ་དེ་ཉ་གང་ནས་འགྲིབ་པའི་འགོ་རྩོམ་པ་ཞིག་ཡིན་པར་བཤད་པས་
ཀྱང་ཕྱོགས་འདི་ལ་ངེས་པ་སྟེར་བའི་ཕྱིར། འོ་ན། མར་ངོ་ལ་ཟླ་བ་འགྲིབ་པར་སྣང་བ་དང་། ཡར་ངོ་ལ་
འཕེལ་བར་སྣང་བའི་རྒྱུ་མཚན་ཅི་ཡིན་ཞེ་ན། བཤད་དུ་ཡོད་དེ། ཉི་མ་དང་ནི་ཉེ་བ་ལས། རང་གི་གྲིབ་
མས་འགྲིབ་པར་སྣང་། ཞེས་འབྱུང་བ་ལས། ཟླ་བ་དེ་ཉི་མ་དང་ཇི་ལྟར་ཁད་ཉེ་བ་ལས། རང་གི་གྲིབ་མ་
ཕ་རོལ་གྱི་ངོས་སུ་བབ་པ་ཡིན་པའི་ཕྱིར་དང་། ས་སྡེར་བླ་འོག་འཇུག་པའི་ཚུལ་གྱི་འོག་གི་ཆ་འཕེལ་
འགྲིབ་ཏུ་འགྱུར་བར་བཤད་པ་ནི་ལུགས་གཞན་ཡིན་པའི་ཕྱིར། རང་ལུགས་ནི། ཧོར་ཟླ་བཅུ་པའི་ཚེས་
བཅོ་ལྔ་ལ་སྐར་མ་སྨིན་དྲུག་གི་ཉེ་བའི་ཉིན་ཞག་ཕྱི་མ་མར་ངོའི་ཚེས་གཅིག་གི་སྐྱ་རེངས་དང་པོ་ཤར་བའི་
ཚེ། དུས་ཀྱི་ཐོག་མ་དགུན་དུས་དང་། ལོ་ཕྱི་མའི་འགོ་དང༌། སྐར་མ་མགོའི་ཟླ་བ་ཤར་བ་ཡིན་ཏེ། འཆི་
མེད་མཛོད་ལས། མགོ་ནི་རི་དྭགས་མགོ་ཡིན་ཏེ། །དེ་ནི་དུས་ཀྱི་དང་པོར་བརྗོད། ཅེས་དང་། དོན་གསལ་
ལས། སངས་རྒྱས་པ་རྣམས་ཀྱི་དུས་ཀྱི་དང་པོ་ནི་དགུན་དག་ཡིན་ནོ། གཉིས་པ་ནི་དཔྱིད་དོ། །གསུམ་པ་ནི་
དབྱར་རོ། །ཞེས་གསུངས་པ་དང༌། འདུལ་བར་དུས་བསྒོ་བརྗོད་པ་ན། ཐོག་མར་དགུན་དུས་ན་བརྗོད་པ་
སོགས་ལས་གྲུབ་པའི་ཕྱིར། འོ་ན་དུས་ཚིགས་ཀྱི་དབྱེ་བ་དང༌། དུས་ཀྱི་ཐོག་མ་དང༌། ལོ་འགོ་ཤར་
མཚམས་དེ་ལྟར་ཡིན་མོད། ཉིན་མཚན་རིང་ཐུང་འགྱུར་བའི་དུས་དེ་ཇི་ལྟ་བུ་ཡིན་ཞེ་ན། བཤད་དུཡོད་དེ།
དབྱར་གྱི་ཟླ་བ་གཉིས་པ་ཡི། །ཐ་མའི་ཚེས་དགུ་ནས་མཚན་རིང་། །དགུན་རྣམས་ཀྱི་ནི་བཞི་པ་ལ། །ཐུང་དུ་
འགྱུར་རོ་ཉིན་མོ་ཟློག ཅེས་གསུངས་པ་ལས། ཐོན་པར་འགྱུར་བའི་ཕྱིར། །
འདིའི་དགོངས་པ་འཆད་པ་ལ་གསུམ། གཞན་ལུགས་འཆད་པ་དང་། དེ་དགག་པ་དང་། རང་
ལུགས་བཞག་པའོ། །དང་པོ་ནི། མཁས་པ་ཕལ་ཆེའི་གསུང་ན་རེ། དབྱར་ཟླ་ཐ་ཆུང་གི་ཡར་ངོའི་ཚེས་བརྒྱད་
ལ་དབྱར་ཉི་ཟློག་ཅིང་། དགུ་ནས་མཚན་མོ་རིང་དུ་འགྲོ་བ་དང་། དེ་བཞིན་དུ་དགུན་ཟླ་ཐ་ཆུང་གི ཡར་
ངོའི་ཚེས་བརྒྱད་ལ་དགུན་ཉི་ཟློག་ཅིང་། དགུ་ནས་ཉི་མ་རིང་དུ་འགྲོ་བ་ཡིན་ཏེ། རང་འགྲེལ་ལས། དབྱར་



གནས་གསུམ་པ།
ཉིན་མཚན་རིང་ཐུང་འགྱུར་དུས།
_123
རྣམས་ཀྱིས་ནི་ཟླ་བ་གཉིས་པ་དབྱར་ཟླ་ཐ་ཆུང་ཡར་གྱི་ངོའི་ཚེས་དགུ་ནས་མཚན་མོ་རིང་ངོ་། །ཞེས་དང་།
དགུན་ཟླ་ཐ་ཆུང་ཡར་གྱི་ངོའི་ཚེས་དགུ་ནས་སོ། ཞེས་གསུངས་པའི་ཕྱིར། སློབ་དཔོན་ཕྱོགས་གླང་གིས་
མཛད་པའི་འགྲེལ་པ་གནད་ཀྱི་སྒྲོན་མེ་ལས། དེ་ལ་ཡང་། དབྱར་གྱི་ཟླ་བ་གཉིས་པ་ཡི། །ཐ་མའི་ཚེས་དགུ་
ནས་མཚན་རིང་། །དབྱར་ཟླ་ཐ་ཆུང་ཡར་གྱི་ངོའི་ཚེས་དགུ་ནས་མཚན་མོ་རིང་ངོ་། །དགུན་རྣམས་ཀྱི་ནི་
བཞི་པ་ལ། །ང་ངུར་འགྱུར་རོ། །དགུན་ཟླ་ཐ་ཆུང་ཕྱོགས་གཉིས་པའི་ཚེས་དགུ་ནས་སོ། །ཉིན་མོ་བཟློག གང་
གི་ཚེ་ཉི་མོ་རིང་བ་དེའི་ཚེ་མཚན་མོ་ཐུང་ངུར་འགྱུར་རོ། །ཞེས་དང་། ཁ་ཆེ་འདུན་བཟང་གིས་མཛད་པའི་
འགྲེལ་པ་མདོ་དང་མཐུན་པ་ལས་ཀྱང་། དབྱར་གྱི་ཟླ་བ་གཉིས་པ་དབྱར་ཟླ་ཐ་ཆུང་གི་ཡར་ངོའི་ཚེས་དགུ་
ནས་མཚན་མོ་རིང་ངོ༌། །དགུན་ཟླ་ཐ་ཆུང་གི་ཡར་གྱི་ངོའི་ཚེས་དགུ་ནས་སོ། །ཞེས་དང་། གདགས་པར་ཡང་།
དགུན་ཟླ་ཐ་ཆུང་ཡར་གྱི་ངོའི་ཚེས་བརྒྱད་ལ་མཚན་མོ་ནི་ཡུད་ཙམ་བཅོ་བརྒྱད། ཉིན་མོ་ཡུད་ཙམ་བཅུ་
གཉིས་ཡོད་དེ། །ཚེས་དགུ་ཕན་ཆད་མཚན་མོ་ནི་འབྲི་ཉིན་མོ་ནི་སྐྱེ་སྟེ། ཞེས་འབྱུང་བས་སོ། །ཞེས་གསུངས།
གཉིས་པ་དེ་དག་དགག་པ་ནི། དེ་མི་འཐད་དེ། རང་འགྲེལ་གྱི་ལུང་དེ། དཔེ་མ་དག་པ་ལས་དྲངས་པའི་
ཕྱིར་དང་། འགྲེལ་པ་གཞན་གཉིས་ཀྱི་ལུང་དཔེ་མ་དག་པ་ལས་དྲངས་པའམ། དག་ཀྱང་བཏང་སྙོམས་སུ་
བྱས་པའི་ཆོག་པའི་ཕྱིར་དང༌། གདགས་པའི་ལུང་ཡང་སྐབས་འདིར་ཁས་མེ་ལེན་པའི་ཕྱིར་དང་།
གདགས་པའི་དཔེ་ཁ་ཅིག་ལས། དཔྱིད་ཟླ་ར་བ་དང་། སྟོན་ཟླ་ར་བ་ལ་དགུན་དབྱར་གྱི། ཉི་མ་བཟློག་
པར་བཤད་པས། དཔེ་དག་པའི་ལུང་གི་ངེས་པ་ཡང་མི་འདུག་པའི་ཕྱིར་དང་། འགྲེལ་པ་དོན་གསལ་ལས་
གཞན་དུ་བཤད་པའི་ཕྱིར་དང་། དེ་ལྟར་མ་ཡིན་ན་ཧོར་ཟླ་བདུན་པའི་ཡར་ངོའི་ཚེས་བརྒྱད་ལ་ཉིན་མོ་
ཡུད་ཙམ་བཅོ་བརྒྱད་དང་། མཚན་མོ་ཡུད་ཙམ་བཅུ་གཉིས་ཡོད་པར་ཐལ་ཞིང་། དེ་བཞིན་དུ་ཧོར་ཟླ་དང་
པོའི་ཡར་ངོའི་ཚེས་བརྒྱད་ལ་མཚན་མོ་ཡུད་ཙམ་བཅོ་བརྒྱད་དང་། ཉིན་མོ་ཡུད་ཙམ་བཅུ་གཉིས་ཡོད་པར་
ཐལ་ཏེ། ཁྱེད་རྣམས་བཞེད་པའི་དམ་བཅའ་དེའི་ཕྱིར། ཁྱབ་སྟེ། ཉི་མ་བྱུང་བགྲོད་མཐར་ཐུག་པའི་ཚེ་
དབྱར་ཉི་བཟློག་ཅིང་། ལྷོ་བགྲོད་མཐར་ཐུག་པའི་ཚེ་དགུན་ཉི་བཟློག་པ་དང་དེ་དག་གི་ཚེ་ཉི་མ་རིང་བ་
}



124
ཉིན་མཚན་རིང་ཐུང་འགྱུར་དུས།
གནས་གསུམ་པ།
དང་ཐུང་བ་མཐར་ཐུག་པའི་ཕྱིར་ཏེ། ཉི་མ་ལྷོ་བྱང་འགྲོ་ཆེའོ། །ཞེས་གསུངས། རྩ་བར་འདོད་ན། ཧོར་ཟླ་
བཞི་པའི་ཡར་ངོའི་ཚེས་བརྒྱད་ལ་དཔྱིད་ཉིན་མཉམ་མཚན་མཉམ་འབྱུང་བར་ཐལ་བ་དང་། ཧོར་ཟླ་བཅུ་
པའི་ཡར་ངོའི་ཚེས་བརྒྱད་ལ་སྟོན་ཉིན་མཉམ་མཚན་མཉམ་འབྱུང་བར་ཐལ་ཏེ། འདོད་པ་གང་ཞིག །ཟླ་
བ་རེ་ལ་ཡུད་ཙམ་རེ་ཉིན་མཚན་སྐྱེ་འབྲི་བྱེད་པའི་ཕྱིར་ཏེ། ཐང་གཅིག་རེའི་ཡུན་ལ་ཉིན་མཚན་རིང་ཐུང་དུ་
འགྱུར་བ་གང་ཞིག །ཐང་གཅིག་སུམ་ཅུ་ཡུད་ཙམ་གཅིག་ཏུ་བཤད་པའི་ཕྱིར།. དང་པོ་དེར་ཐལ། ཉིན་
མཚན་རིང་བ་ཐང་གཅིག་གོ །ཞེས་གསུངས་པའི་ཕྱིར། རྩ་བར་འདོད་ན། མངོན་སུམ་དང་འགལ་བས་
ལན་མེད་དོ། །གཞན་ཡང་ཁྱེད་ཀྱི་ལུགས་དེ་མི་འཐད་པར་ཐལ། དབྱར་གྱི་ཟླ་བ་གཉིས་པ་ཡི། ཞེས་
སོགས་འབྱུང་བ་གང་ཞིག དབྱར་ཟླ་ཐ་ཆུང་དེ་དུས་ཚིགས་ལ་གསུམ་དུ་ཕྱེ་བའི་དབྱར་ཟླ་གཉིས་པ་མ་ཡིན།
དགུན་ཟླ་ཐ་ཆུང་སྟེ་དེ་ལྟར་ཕྱེ་བའི་དགུན་ཟླ་བཞི་པ་མ་ཡིན་པའི་ཕྱིར། ཁོ་ན་རེ། སྐྱོན་མེད་དེ་སྟོན་ཟླ་ར་བ་
དང་། དབྱར་ཟླ་ཐ་ཆུང་ཁད་ཉེ་བ་དང། དཔྱིད་ཟླ་ར་བ་དང་། དགུན་ཟླ་ཐ་ཆུང་ཁད་ཉེ་བ་ལ་དགོངས་པའི་
ཕྱིར། ཞེ་ན། མི་འཐད་དེ། དེ་ལྟར་ན། དབྱར་གྱི་ཟླ་བ་གཉིས་པ་ཡི། ཞེས་སོགས་ཀྱི་སྐབས་ནས་དངོས་སུ་
བསྟན་པའི་དབྱར་ཟླ་གཉིས་པ་དང་། དགུན་ཟླ་བཞི་པ་དངོས་གནས་པ་མེད་དགོས་པའི་ཕྱིར། ཁོ་ན་རེ།
འོ་ན་གཞུང་རྐང་པ་བཞི་པོ་འདིས་གྲགས་ཚོད་ཀྱི་དབྱར་དགུན་གྱི་ཉི་མའི་བཟློག་དུས་དངོས་སུ་མ་བསྟན་
པར་ཐལ། ཁྱོད་འདོད་པ་དེའི་ཕྱིར། འདོད་ན། གཞུང་འདིས་དབྱར་དགུན་གྱི་ཉི་མའི་ཟློག་དུས་མ་བསྟན་
པར་ཐལ། འདོད་པ་གང་ཞིག དེ་ཤུགས་ལ་མ་བསྟན་པའི་ཕྱིར་ཞེ་ན། རྟགས་ཕྱི་མ་མ་གྲུབ་སྟེ། སྟོན་ཉིན་
མཉམ་མཚན་མཉམ་དང་དཔྱིད་ཉིན་མཉམ་མཚན་མཉམ་དངོས་སུ་བསྟན་པའི་ཤུགས་ལ་ཉི་མའི་ཟློག་
དུས་གཉིས་པོ་དེ་བསྟན་པའི་ཕྱིར། གསུམ་པ་རང་ལུགས་ནི། དུས་ཚིགས་ལ་གསུམ་དུ་ཕྱེ་བའི་དབྱར་ཟླ་
གཉིས་པ་དང་། བཞིར་ཕྱེ་བའི་སྟོན་ཟླ་ར་བ་དོན་གཅིག་པ་དེའི་ཡར་ངོའི་ཚེས་བརྒྱད་ཀྱི་ཉིན་ཞག་ལ་སྟོན་
ཉིན་མཉམ་མཚན་མཉམ་འབྱུང་བས། ཕྱིས་ཉིན་ཚེས་དགུ་ནས་མཚན་མོ་རིང་དུ་འགྲོ་ཞིང་། གསུམ་དུ་ཕྱེ་
བའི་དགུན་ཟླ་བཞི་པ་དང་། བཞིར་ཕྱེ་བའི་དཔྱིད་ཟླར་བ་དོན་གཅིག་པ་དེའི་ཡང་ངོའི་ཚེས་བརྒྱད་ཀྱི་ཉིན་



གནས་གསུམ་པ།
ཉིན་མཚན་རིང་ཐུང་འགྱུར་དུས།
125
ཞག་ལ་དཔྱིད་ཉིན་མཚན་མཉམ་པ་འབྱུང་བས། ཕྱི་ཉིན་ཚེས་དགུ་ནས་མཚན་མོ་ཐུང་དུ་འགྲོ་ཞིང་། ཉིན་
མོ་དེ་ལས་བཟློག་པ་དེ་རིང་དུ་འགྲོ་བ་དག་ཡིན་ཏེ། རང་འགྲེལ་ལས། ཉི་མ་འགྲོས་ཀྱི་བྱེད་བྲག་ལས།
འདིར་ནི་ཉིན་མོ་དང་མཚན་མོ་རྣམས་རིང་ཐུང་དུ་འགྱུར་རོ། །དེ་ལ་དབྱར་གྱི་ཟླ་བ་གཉིས་པ་ཡི། །ཐ་མའི་
ཚེས་དགུ་ནས་མཚན་རིང་། །དབྱར་རྣམས་ཀྱི་ཟླ་བ་གཉིས་པ་སྟོན་ཟླ་ར་བ་ཡར་གྱི་ངོའི་ཚེས་དགུ་ནས་
མཚན་མོ་རིང་ངོ༌། །དགུན་རྣམས་ཀྱི་ནི་བཞི་པ་ལ། །ཐུང་ངུར་འགྱུར་རོ། །དེ་བཞིན་དུ་དགུན་རྣམས་ཀྱི་ཟླ་
བ་བཞི་པའི། ཐ་མའི་ཚེས་དགུ་ནས་ཐུང་ངུ་འགྱུར་ཞེས་བྱ་བ་སྦྱར་ཏེ། དཔྱིད་ཟླ་ར་བ་ཡར་གྱི་ངོའི་དགུ་ནས་
སོ། །ཉིན་མོ་བཟློག་གང་གི་ཚེ་མཚན་མོ་རིང་བ་དེའི་ཚེ་ཉིན་མོ་ཐུང་ངུར་འགྱུར་རོ། །གང་གི་ཚེ་མཚན་མོ་
ཐུང་བ་དེའི་ཚེ་ཉིན་མོ་རིང་བར་འགྱུར་རོ། །ཞེས་དང་། དོན་གསལ་ལས། དབྱར་གྱི་ཟླ་བ་གཉིས་པ་ཡི།
ཐ་མའི་ཚེས་དགུ་ནས་མཚན་རིང་། ཞེས་བྱ་བ་ནི། དབྱར་གྱི་ཟླ་བ་ནི་དབྱར་ཟླ་འབྲིང་པོའི་ཉ་ནས། སྟོན་
ཟླ་ཐ་ཆུང་ཉའི་བར་བཞི་ཡིན་ལ། ཟླ་བ་ཐམས་ཅད་ཀྱང་མར་གྱི་ངོ་ལྔ་སྟེ། དེ་ལ་སྟོན་ཟླ་ར་བ་ཡར་གྱི་ངོའི་
ཚེས་དགུ་ནས་མཚན་མོ་རིང་བར་འགྱུར་རོ། །དགུན་རྣམས་ཀྱི་ནི་བཞི་པ་ལ། ཐུང་ངུར་འགྱུར་རོ། །ཞེས་
གསུངས་པ་ནི་དགུན་གྱི་ཟླ་བ་ནི་སྟོན་ཟླ་ཐ་ཆུང་ཉ་ནས། དཔྱིད་ཟླ་ར་བ་ཉའི་བར་བཞི་ཡིན་ལ། དེ་ལ་
དཔྱིད་ཟླ་ར་བ་ཡར་གྱི་ངོའི་ཚེས་དགུ་ནས་མཚན་མོ་ཐུང་ངུར་འགྱུར་རོ་ཞེས་གསུངས་པ་རྣམས་ལས་
ལེགས་པར་གྲུབ་པའི་ཕྱིར། དོན་གསལ་གྱི་འབྲུ་ནོར་བའི་རང་འགྲེལ་འདི་ཉིད་དག་པར་བྱ་དགོས་ཏེ།
གཞན་དུ་ན། དོན་གསལ་གྱི་རང་འགྲེལ་མ་དག་པ་ལ་བཤད་པ་མཛད་པར་འགྱུར་བས། གྲགས་པའི་
བཤེས་གཉེན་ཉིད་རྩ་འགྲེལ་གྱི་དགོངས་པ་འཆད་པ་ལ་འཁྲུལ་པ་མེད་པ་ལྟ་བུར་རྗེའི་གསུང་ལས་བྱུང་བ་
དང་འགལ་བའི་ཕྱིར། འགྲེལ་བཤད་གང་སྤེལ་ལས། ཉི་མའི་འགྲོས་ཀྱི་རིང་ཐུང་དུ་འགྱུར། ཞེས་པ་ཙམ་
མ་གཏོགས་པ་གཞུང་རྩ་འགྲེལ་འདི་ལ་བཤད་པ་མ་བྱུང་བ་ཡང་རྒྱལ་པོའི་སྲས་ཀྱིས་ཞིབ་ཏུ་བཤད་པ་ལ་
དགོངས་པའི་ཕྱིར། སྟོན་དཔྱིད་ཉིན་མཚན་མཉམ་པར་སྟོན་པའི་རྩ་འགྲེལ་འདི་དག་ལ་བརྟེན་ནས་
གྲགས་ཚོད་ཀྱི་དབྱར་ཉི་བཟློག་དུས་ཀྱང་ཤེས་པར་འགྱུར་བ་ཡིན་ཏེ། སྟོན་ཉིན་མཚན་མཉམ་པའི་ཚེ་ཉིན་



གནས་གསུམ་པ།
126
ཉིན་མཚན་རིང་ཐུང་འགྱུར་དུས།
མཚན་སོ་སོ་ལ་ཡུད་ཙམ་བཅོ་ལྔ་རེ་ཡོད་ལ། འདིས་དེའི་གོང་དུ་ཉིན་མོ་ཡུད་ཙམ་བཅུ་དྲུག་དང་མཚན་མོ་
ཡུད་ཙམ་བཅུབཞིའི་དུས་གཅིག་ཡོད་པར་ཤེས། དེ་ལྟར་ཡར་ལོག་གི་བརྩིས་པས་ཉིན་མོ་ཡུད་ཙམ་བཅོ་
བརྒྱད། མཚན་མོ་ཡུད་ཙམ་བཅུ་གཉིས་ཡོད་པའི་དུས་ཤེས་པར་འགྱུར་ཞིང་། དེའི་ཚེ་དབྱར་ཉི་ཟློག དེས་
དཔྱིད་ཉིན་མཚན་མཉམ་པའི་དུས་ཤེས་པས་དགུན་ཉི་ཟློག་དུས་ཤེས་པ་ལ་ཡང་སྦྱར་བར་བྱ་བ་ཡིན།
འདི་ནི་ད་ལྟ་ཕལ་ཆེར། ཧོར་ཟླ་ལྔ་པའི་ཡར་ངོ་ཙམ་ལ་དབྱར་ཉི་དང་། ཧོར་ཟླ་བཅུ་གཅིག་པའི་ཡར་ངོ་
ཙམ་ལ་དགུན་ཉི་བཟློག་པར་མངོན་སུམ་གྱིས་གྲུབ་པ་འདི་དང་མཆོག་ཏུའགྲིག་གོ །འོ་ན་ཟླ་བཤོལ་དོར་
བའི་ཚུལ་དེ་ཇི་ལྟ་བུ་ཞེ་ན། དེ་ཡང་འདུལ་བའི་མདོར་ཟླ་བཤོལ་དོར་བ་ནི་རྒྱལ་པོའི་རྗེས་སུ་འབྲང་བས་
སོ། །ཞེས་དང་། མེ་ཏོག་ཕྲེང་རྒྱུད་ལས། ལོ་དང་ཟླ་བ་ཟླ་བཤོལ་དག །རྒྱལ་པོའི་བཀའ་ཡིས་ཀྱང་ནི་
བསྔགས། །དཀའ་བཙན་གྲགས་ལྡན་ཤེས་རབ་ཅན། །དཔུང་ལྡན་དེ་ཡིས་རྗེས་འབྲང་བྱ། ཞེས་འབྱུང་
བས། རྒྱལ་པོའི་ལུགས་དང་མཐུན་པར་བྱ་དགོས་ཏེ། རྟ་བྱ་བྱི་བ་ཡོས་ལ་བཤོལ། ཞེས་ལོ་གསུམ་གྱི་ནང་
དུ་བཤོལ་དོར་བ་རྒྱ་གར་བའི་རྒྱལ་པོའི་ལུགས་ལ་འབྱུང་བས། དེ་དང་བསྟན་བཅོས་ཀྱིས་བཤད་པ་
རྣམས་ཕྱོགས་གཅིག་ཏུ་འོང་བའི་ཕྱིར། དེ་ལ་རགས་བརྩིས་ཀྱི་དབང་དུ་བྱས་ན། ཟླ་བ་ལ་དཀར་ཆ་བཅོ་
ལྔ་དང༌། ནག་ཆ་བཅོ་ལྔ་ཡོད་པ་ལས། ཆ་རེ་རེ་འཕེལ་འགྲིབ་བྱེད་པའི་ཡུན་ཚད་དེ། ཚེས་ཞག་རེ་རེར་
བཞག་ལ། ཉི་མས་གླིང་བཞི་རྫོགས་པར་འཁོར་བའི་ཡུན་ཚད་དེ་ཉིན་ཞག་རེ་རེར་བཞག་པས། ཟླ་བའི་
ཆ་རེ་རེ་རྫོགས་ཀྱང༌། ཉི་མས་གླིང་བཞི་ཅུང་ཟད་མ་འཁོར་བའི་ཤུགས་ཀྱི་ཉིན་ཞག་ཕྱེད་དང་སུམ་ཅུའི་
དུས་སུ། ཚེས་ཞག་སུམ་ཅུ་རྫོགས་ཤིང་། ཉིན་ཞག་ལྔ་བཅུ་རྩ་དགུ་ལ་ཚེས་ཞག་དྲུག་ཅུ་ཐམ་པ་འབྱུང་བས།
གསོ་སྦྱོང་བཅུ་བཞི་པ་སྔ་མ་བྱས་ཏེ། དེའི་ཕྱིས་དེ་ཉིན་ནས་བརྩིས་པའི་ཉིན་ཞག་ལྔ་བཅུ་རྩ་དགུའི་དུས་སུ་
དང༌། བཅོ་ལྔ་པ་སྔ་མ་དེའི་ཕྱིས་དེ་ཉིན་ནས་བརྩིས་པའི་ཉིན་ཞག་བཅུ་བཞི་པའི་དུས་སུ་གསོ་སྦྱོང་མི་ཐུབ་
པ་འབྱུང་བའི་ཕྱིར་ན། ལོ་རེ་རེ་ལ་ཚེས་ཞག་དྲུག་དྲུག་ལྷག་འོང་བས་ལོ་ལྔ་ལྔ་ན་ཚེས་ཞག་གིས་བརྩིས་
པའི་ཟླ་ཐེབས་རེ་འདོན་པ་ཡིན་ནོ། །ཞིབ་རྩིས་ཀྱི་དབང་དུ་བྱས་ན་འདུལ་མངོན་པ་ཁ་ཅིག གོང་དུ་བརྗོད་



གནས་གསུམ་པ།
127
ཚེས་ཞག་དང་ཉིན་ཞག
པ་ལྟར། གསོ་སྦྱོང་བཅུ་བཞི་པ་དྲུག་གི་ཚེས་ཞག་ལྷག་པོ་དྲུག་དང་། དབྱར་ཉི་དགུན་ཉིའི་ཟློག་མཚམས་སུ་
ཉི་མ་ཞག་གཉིས་གཉིས་བསྡད་པ་རྩིས་པ་ན། ལོ་རེ་རེ་ལ་ཞག་བཅུ་བཅུ་ལྷག་འོང་བས། ལོ་གསུམ་གསུམ་
ན་ཟླ་ཐེབས་རེ་འབྱུང་། ཞེས་གསུངས། ཡང་ཁ་ཅིག ཉིན་ཞག་གཅིག་ལ་ཡུད་ཙམ་སུམ་ཅུ་དང་། ཚེས་ཞག་
གཅིག་ལ་ཡུད་ཙམ་ཉི་ཤུ་རྩ་དགུ་དང་། ཐང་གཅིག་ལྔ་འབྱུང་བ་བརྩིས་པས་ཉིན་ཞག་གི་ཟླ་བ་གསུམ་ལ་
ཚེས་ཞག་གི་ཟླ་བ་གསུམ་དང་ཡུད་ཙམ་དོན་ལྔ་དང་ཉིན་ཞག་གི་ཟླ་བ་དྲུག་ལ། ཚེས་ཞག་གི་ཟླ་བ་དྲུག་
དང༌། ཉིན་ཞག་ལྔ་ལྷག ཉིན་ཞག་གི་ཟླ་བ་བཅུགཉིས་ལ་ཚེས་ཞག་གི་ལོ་དང་། ཉིན་ཞག་བཅུ་འབྱུང་བའི་
ཕྱིར་ན། ཉིན་ཞག་གི་དབང་དུ་བྱས་པའི་ལོ་གསུམ་ན། ཚེས་ཞག་གི་དབང་དུ་བྱས་པའི་ལོ་གསུམ་ཚང་ནས་
ཉིན་ཞག་སུམ་ཅུ་ལྷག་འོང་། །ཞེས་གསུངས། ཁ་ཅིག ཞག་ལ་ཚེས་ཞག ཉིན་ཞག ཁྱིམ་ཞག་གསུམ་ཡོད་
ཅིང་། ཁྱད་པར་ནི་ཉི་མ་ལྷོ་བགྲོད་ནས་བྱང་བགྲོད་མཐར་ཐུག་པ་དང་། སླར་ཡངལྷོ་བགྲོད་མཐར་ག་པ་
ལ་སླེབས་པའི་ཚེ། རྒྱུ་སྐར་རྣམས་ཀྱི་ཁྱིམ་ཐམས་ཅད་རྫོགས་པར་འཁོར་བ་ཡིན་པས། ཁྱིམ་ལོ་འམ་རྩ་
བའི་ལོ་ཞེས་བྱ། ཚེས་ཞག་སུམ་བརྒྱ་དྲུག་ཅུ་ཚང་བ་དང༌། ཉིན་ཞག་སུམ་བརྒྱ་དྲུག་ཅུ་ཚང་ཡང༌། དེ་དང་
དེའི་དབང་དུ་བྱས་པའི་ལོ་གཅིག་ཏུ་འཇོག་པ་མ་གཏོགས་ལོ་གཅིག་རྫོགས་པར་མི་འཇོག་སྟེ། ཁྱིམ་ལོ་
འམ་རྩ་བའི་ལོ་མ་རྫོགས་པའི་ཕྱིར། དེ་ལྟར་ན་བཤད་པ་ལྟར་གྱི་ཁྱིམ་ལོའི་བཅུ་གཉིས་ཆ་ལ་ཁྱིམ་ཟླ་དང་།
དེའི་སུམ་ཅུའི་ཆ་ལ་ཁྱིམ་ཞག་གཅིག་དང་། དེའི་སུམ་བརྒྱ་དྲུག་ཅུ་ལ་ཉིན་ཞག་སུམ་བརྒྱ་དྲུག་ཅུ་རེ་ལྔ་དང་།
ཞག་གཅིག་གི་བཞི་ཆ་ཙམ་དང་། ཚེས་ཞག་སུམ་བརྒྱ་དོན་གཅིག་དང་ཞག་གཅིག་གི་བཅུ་གཉིས་ཆ་ཙམ་
འབྱུང་བས། རྩ་བའི་ལོ་དྲུག་ན་ཉིན་ཞག་གི་དབང་དུ་བྱས་པའི་ཟླ་ཐེབས་དང་། ཞག་ཕྱེད་དང་གཉིས་ཙམ་
འོང་ཞིང་། རྩ་བའི་ལོ་གསུམ་ན་ཚེས་ཞག་གི་དབང་དུ་བྱས་པའི་ཟླ་ཐེབས་གཅིག་དང་། ཞག་གསུམ་ལྷག་
མ་འོང་ཞེས་གསུངས། དེ་ལྟར་ལུགས་གསུམ་ལས། དང་པོ་ལ་ངེས་པ་མ་ཐོབ་པས། ཕྱི་མ་གཉིས་ལེགས་
ཆ་ཆེ་བར་མངོན་ལ། དེའི་ནང་ནས་ཀྱང་ལུགས་གསུམ་པ་ཉིད་བཞེད་པའི་ཕྱོགས་སུ་མངོན། གསུམ་ཀའང་
ལྷག་པའི་ཟླ་བ་དེ། ཞག་སུམ་ཅུ་ལྷག་པོ་ཤེས་པ་ཞིག་ལ་མཐུན་པས། གསོ་སྦྱོང་ཐུབ་མི་ཐུབ་གང་གི་རྗེས་



128
གནས་གསུམ་པ།
སུམ་ཅུ་རྩ་གསུམ་པའི་ལྷ་གནས་བཤད་པ།
སུའང་ཐུབ་པ་བྱེད་དགོས་པ་འདྲ་སྟེ། མཛངས་པའི་བློ་གྲོས་ཀྱི་རྣམ་པར་དཔྱོད་གཅིག འདིར་མ་བཤད་པ་
འགའ་ཞིག་ནི། མདོ་རྩ་བའི་དཀའ་འགྲེལ་ལས་ཀྱང་ངེས་པར་བྱར་ཡོད་དོ། །
སྨྲས་པ། དུས་ཀྱི་དགྲ་ལས་རྒྱལ་བ་ཡི། །དུས་གསུམ་མཁྱེན་པ་སངས་རྒྱས་ཀྱིས། །དུས་ཚིགས་ཇི་ལྟར་
བཀའ་སྩལ་བཞིན། །དུས་བཞིའི་མཐའ་འདི་ཁོ་བོས་བཤད། །ཅེས་སོ། །
གཉིས་པ་བང་རིམ་དང་རི་ལ་བརྟེན་པའི་གནས་བཤད་དུ་ཡོད་དེ། འདི་ལ་བང་རིམ་བཞི་ཡོད་དེ། །
བར་གྱི་ཐག་ནི་སྟོང་ཕྲག་བཅུ། །སྟོང་ཕྲག་དག་ནི་བཅུ་དྲུག་དང་། །བརྒྱད་དང་བཞི་དང་གཉིས་འཕགས་སོ། །
དེ་ལ་ལག་ན་གཞོང་ཐོགས་དང་། །ཕྲེང་ཐོགས་དང་ནི་རྟག་མྱོས་དང་། །རྒྱལ་ཆེན་བཞི་པའི་ལྷ་རྣམས་
གནས། །རི་ནི་བདུན་པོ་དག་ལ་ཡང་། ཞེས་འབྱུང་བ་ལས། རི་རབ་ཀྱི་ཆུ་མཚམས་ནས་སྐེད་པ་མན་ཆད་
དུབར་ཐག་ཁྲི་ཕྲག་རེས་བཅད་པའི་བང་རིམ་བཞི། རིམ་པ་བཞིན་རི་རབ་ལས་ཕྱིར་དཔག་ཚད་སྟོང་ཕྲག་
བཅུ་དྲུག་དང་། བརྒྱད་དང་། བཞི་དང་། གཉིས་འཕགས་པ་ཡོད་ཅིང་། དེ་བཞི་ལ་རིམ་པ་བཞིན། གནོད་
སྦྱིན་ལག་ན་གཞོད་ཐོགས་འཁོར་བཅས་ནས། རྒྱལ་ཆེན་བཞི་འཁོར་བཅས་ཀྱི་བར་གནས་པ་དང་།
གསེར་གྱི་རི་བདུན་ལའང་རྒྱལ་ཆེན་རིགས་བཞིའི་ལྷ་དང་། ཁོར་ཡུག་ལ་གནོད་སྦྱིན་གོས་སྔོན་ཅན་གནས་
པ་ཡིན་ཞིང་། དེ་ཉིད་ཀྱིས་ན་ལྷའི་རིགས་ལ་རྒྱལ་ཆེན་རིགས་བཞིའི་ལྷ་ཁོ་ན་མང་བར་གསུངས་པའི་ཕྱིར།
གཉིས་པ་སུམ་ཅུ་རྩ་གསུམ་པའི་གནས་བཤད་དུ་ཡོད་དེ། ལྷུན་པོའི་རྩེ་ན་སུམ་ཅུ་གསུམ། །དེའི་
ངོས་ལ་བརྒྱད་ཁྲིའོ། །ཕྱོགས་མཚམས་བརྩེགས་པ་བཞི་ལ་ནི། །ལག་ན་རྡོ་རྗེ་གནས་དབུས་ན། །གྲོང་ཁྱེར་
ལྟ་ན་སྡུག་ཅེས་པ། །ངོས་ལ་ཉིས་སྟོང་ལྔ་བརྒྱ་པ། །དཔག་ཚད་ཕྱེད་དང་གཉིས་གསེར་གྱི། །རང་བཞིན་
བཞི་བཀྲ་མཉེན་པ་ཡོད། །དེ་ན་རྣམ་པར་རྒྱལ་བྱེད་དེ། །ངོས་ལ་ཉིས་བརྒྱ་ལྔ་བཅུའོ། །ཕྱི་རོལ་ཤིང་རྟ་སྣ་
ཚོགས་དང༌། །རྩུབ་འགྱུར་འདྲེས་ཚལ་དགའ་བས་བརྒྱན། །དེ་དག་གི་ནི་ངོས་བཞི་ན། །ཉི་ཤུས་བཅད་ན་
ས་གཞི་བཟང་། །བྱང་ཤར་མཚམས་ན་ཡོངས་འདུ་སྟེ། །ལྷོ་ནུབ་མཚམས་ན་ཆོས་བཟང་ངོ་། །ཞེས་འབྱུང་
བ་ལས། ཕལ་ཆེར་གོ་སླ་ཞིང་། སྒྲ་དོན་གྱི་དབང་དུ་བྱས་ན་ནོར་ལྷ་བརྒྱད། དྲག་པོ་བཅུ་གཅིག ཉི་མ་བཅུ་



གནས་གསུམ་པ།
འདོད་ལྷ་རིགས་དྲུག་བཤད་པ།
129
གཉིས། ཐ་སྐར་གྱི་བུ་གཉིས། བརྒྱ་བྱིན་ཉིད་དེ། གཙོ་བོ་སུམ་ཅུ་རྩ་གསུམ་ཡོད་པས་དེ་སྐད་ཅེས་བརྗོད་
པ་དང༌། གྲོང་ཁྱེར་ལྟ་ན་སྡུག་གྱེན་དུ་དཔག་ཚད་ཕྱེད་དང་གཉིས་དང་། རྣམ་པར་རྒྱལ་བའི་ཁང་བཟང་
གྲོང་ཁྱེར་དེ་ལས་དཔག་ཚད་ཕྱེད་དང་ལྔ་འཕགས་པ་དང་། གྲོང་ཁྱེར་གྱི་ངོ་བོ་གསེར་གྱི་རང་བཞིན་དང་།
འོག་གཞི་ཚོན་གྱིས་བཀྲ་ཞིང་མཉེན་པ་སོགས་ཡིན་པའི་ཕྱིར། འོ་ན་ལྷ་མ་ཡིན་གྱི་གནས་ཇི་ལྟ་བུ་ཞེ་ན།
བཤད་དུ་ཡོད་དེ། དོན་ཐོབ་ཀྱི་དབང་དུ་བྱས་ན། རི་རབ་ཀྱི་ཆུ་མཚམས་ནས་འོག་ཏུ་དཔག་ཚད་ཉི་ཁྲི་ན་
གྲོང་ཁྱེར་འོང་ཅན་ནོ། །ལྷ་མ་ཡིན་གྱི་གཙོ་བོ་སྒྲ་གཅན། དེ་ནས་དཔག་ཚད་ཉི་ཁྲི་ན་གྲོང་ཁྱེར་ཟླ་བའི་ཕྲེང་
བ་ན། ལྷ་མིན་གྱི་དབང་པོ་མཉེན་ཞིང་བརྩེ་བ་དང་། གྲོང་ཁྱེར་སྐར་འཕྲེང་ན་ལྷ་མ་ཡིན་གྱི་དབང་པོ་
བརྟན་པ། དེ་ནས་དེ་ཙམ་ཞིག་ན་མི་གཡོ་ཟབ་པའི་གྲོང་ཁྱེར་ན། ལྷ་མ་ཡིན་གྱི་དབང་པོ་མེ་ཏོག་ཕྲེང་དང་།
དེ་ནས་དེ་ཙམ་ཞིག་ན་གྲོང་ཁྱེར་གསེར་ལྡན་ན། ལྷ་མ་ཡིན་གྱི་དབང་པོ་ཐག་བཟང་རིས་ཡོད་ཅིང་། ཁང་
བཟང་། འདུན་ས། ཤིང་། རྡོ་ལེབ། ཚལ། ས་གཞི། གླང་པོ་ཆེ་སོགས་ཀྱང་ལྷ་ལ་འགྲན་པ་བཞིན་ཡོད་དོ། །
དྲན་པ་ཉེར་གཞག་ལས། ཆུམཚམས་ནས་དཔག་ཚད་ཉི་ཁྲི་ཆིག་སྟོང་ན་རིམ་པ་བཞིན་ལྷ་མ་ཡིན་གྱི་གྲོང་
ཁྱེར་བཞི་ཡོད་པར་བཤད་ཀྱང་། ལུགས་འདིར་དྲང་དོན་དུ་འགྲེལ་དགོས་ཏེ། ཆུ་མཚམས་ནས་གསེར་
དཀྱིལ་གྱི་བར་ལ་དཔག་ཚད་བརྒྱད་ཁྲིར་ངེས་པའི་ཕྱིར།
གཉིས་པ་ས་དང་མ་འབྲེལ་བའི་ལྷ་གནས་བཤད་དུ་ཡོད་དེ། དེ་སྟེང་ལྷ་རྣམས་གཞལ་མེད་ཁང་།
ཞེས་འབྱུང་བ་ལས། འཐབ་བྲལ་ནས་འོག་མིན་གྱི་བར་གྱི་ལྷའི་གཞལ་ཡས་ཁང་ནམ་མཁའ་ལ་གནས་པ་
རྣམས་དེ་ཡིན་པའི་ཕྱིར། ལྷ་དེ་རྣམས་ལ་འདོད་པ་སྤྱོད་པ་དྲུག་ཡོད་དེ། འདོད་པ་སྤྱོད་པ་དྲུག་ཡིན་ནོ། །
གཉིས་གཉིས་འཁྱུད་དང་ལག་བཅངས་དང་། །དགོད་དང་བལྟས་པས་འཁྲིག་པ་ཡིན། ཞེས་འབྱུང་བ་
ལས། རྒྱལ་ཆེན་རིགས་བཞི་པ། སུམ་ཅུ་རྩ་གསུམ་པ། འཐབ་བྲལ་བ། དགའ་ལྡན་པ། འཕྲུལ་དགའ་བ།
གཞན་འཕྲུལ་དབང་བྱེད་པ་སྟེ་འདོད་ལྷ་རིགས་དྲུག་ལས་དང་པོ་གཉིས་དབང་པོ་གཉིས་སྦྱོར་གྱི་འཁྲིག་
ཅིང་། ལྷག་མ་བཞི་རིམ་པ་བཞིན་དུ་འཁྱུད་པ་དང་། ལག་བཅངས་དང་། དགོད་པ་དང་། བལྟས་པས་



130
འདོད་ལྷ་རིགས་དྲུག་བཤད་པ།
གནས་གསུམ་པ།
འཁྲིག་པ་ཡིན་པའི་ཕྱིར། འོ་ན་དེ་དག་ལ་ཁུ་བ་ཕྱུང་བ་མེད་ན། ལྷའི་བུ་དང་བུ་མོ་ཇི་ལྟར་སྐྱེ་ཞེ་ན། མི་སྐྱེ་
བའི་སྐྱོན་མེད་དེ། ལྷ་རང་རང་གི་པང་དུ་སྐྱེ་བ་ཡིན་པའི་ཕྱིར། འོ་ན་བོང་ཚོད་ཇི་ཙམ་དུ་སྐྱེ་ཞེ་ན། བཤད་
དུ་ཡོད་དེ། བྱིས་པ་ལོ་ལྔ་ལོན་པ་ནས། ལོ་བཅུ་ལོན་པ་ལྟ་བུའི་བར། དེ་དག་ཏུ་སྐྱེ། ཞེས་འབྱུང་བ་ལས།
རྒྱལ་ཆེན་རིགས་བཞིའི་ལྷ་བྱིས་པ་ལོ་ལྔ་ལོན་པའི་བོང་ཚོད་དང་། གཞན་འཕྲུལ་དབང་བྱེད་པ་ལོ་བཅུ་
ལོན་པའི་བོང་ཚོད་དུ་སྐྱེ་བའི་བར་ཡིན་པའི་ཕྱིར། གཟུགས་ཁམས་ཀྱི་ལྷ་ལ་ནི་དེ་ལྟར་མ་ངེས་ཏེ།
གཟུགས་ཅན་རྣམས། ཀུན་རྫོགས་གོས་དང་བཅས་པ་ཉིད། ཅེས་འབྱུང་བ་ལས། བོང་ཚོད་ཀུན་རྫོགས་
པ་དང་། གོས་དང་བཅས་པར་སྐྱེ་བའི་ཕྱིར། དེ་ལྟར་འདོད་པ་སྤྱོད་པ་རྣམས་ལས། འདོད་པ་སྐྱེ་བ་ནི་
གསུམ་ཡོད་དེ། འདོད་པ་སྐྱེ་བ་གསུམ་པོ་ནི། །འདོད་པའི་ལྷ་དང་མིར་བཅས་རྣམས། ཞེས་འབྱུང་བ་ལས།
འདོད་པའི་མི་དང་དགའ་ལྡན་པའི་ལྷའི་བར་ནི། འདོད་ཡོན་འབྱུང་བ་ལ་ལོངས་སྤྱོད་པ་དང་། འཕྲུལ་
དགའ་བའི་ལྷ་ནི་བདག་གི་ས་ཅི་འདོད་པ་སྤྲུལ་པ་ལ་ལོངས་སྤྱོད་པ་དང་། གཞན་འཕྲུལ་དབང་བྱེད་པ་ནི་
བདག་དང་གཞན་གྱིས་ཇི་ལྟར་འདོད་པ་བཞིན་སྤྲུལ་པ་ལ་ལོངས་སྤྱོད་པ་ཡིན་པའི་ཕྱིར། དེར་མ་ཟད་
བདེ་བ་སྐྱེ་བ་གསུམ་ཡང་ཡོད་དེ། བདེ་བ་སྐྱེ་བ་གསུམ་པོ་ནི། །བསམ་གཏན་གསུམ་ལ་ས་དགུ་ཡིན། ཞེས་
འབྱུང་བ་ལས། བསམ་གཏན་དང་པོ་ལ་དབེན་པ་ལས་སྐྱེས་པའི་དགའ་བ་གསུམ། བསམ་གཏན་གཉིས་
པ་ལ་ཏིང་ངེ་འཛིན་ལས་སྐྱེས་པའི་བདེ་བ་གསུམ། བསམ་གཏན་གསུམ་པ་ལ་དགའ་བ་མེད་པའི་བདེ་བ་
གསུམ་རྣམས་སུ་ཡོད་པའི་ཕྱིར། འོ་ན་ལྷ་གནས་རྣམས་འོག་མ་འོག་མ་ནས་གོང་མར་ཐག་ཇི་ཙམ་ཡོད་པ་
ཡིན་ཞེ་ན། བཤད་དུཡོད་དེ། གནས་ནས་གནས་འོག་ཇི་སྲིད་པ། །དེ་ནས་དེ་ཡི་གོང་དེ་སྲིད། །ཅེས་འབྱུང་
བ་ལས། འཛམ་བུ་གླིང་ནས་རྒྱལ་ཆེན་རིགས་བཞིའི་གནས་བང་རིམ་བཞི་པའི་བར་ལ་དཔག་ཚད་བཞི་
ཁྲི་ཡོད་པ་བཞིན་དུ། དེ་ནས་སུམ་ཅུ་རྩ་གསུམ་གྱི་བར་དུའང་དེ་སྲིད་ཡོད། དེ་ནས་འཛམ་བུ་གླིང་དུ་ཇི་སྲིད་
བར་ཡང་། འཐབ་བྲལ་གྱི་བར་ལ་དེ་སྲིད་ཡོད། འཐབ་བྲལ་ནས་འཛམ་བུ་གླིང་དུ་ཇི་སྲིད་བར། དགའ་
ལྡན་གྱི་བར་དུ་དེ་སྲིད་ཡོད་པ་ནས། ཤིན་ཏུ་མཐོང་ནས་འཛམ་བུའི་གླིང་དུ་ཇི་སྲིད་པར། དེ་ནས་འོག་མིན་



གནས་གསུམ་པ།
འཇིག་རྟེན་གྱི་ཚད་དང་། སེམས་ཅན་རྣམས་ཀྱི་ལུས་ཚད་བཤད་པ།
131
གྱི་བར་ན་དེ་སྲིད་ཡོད་པར་སྦྱར་བར་བྱ་བ་ཡིན་པའི་ཕྱིར། འོ་ན་ལྷ་འོག་མ་རྣམས་ཀྱི་རང་དགར་གནས་
གོང་མ་མཐོང་བ་ཡོད་དམ་ཞེ་ན་མེད་དེ། རྫུ་འཕྲུལ་གཞན་བརྟེན་མ་གཏོགས་པ། །དེ་དག་གོང་མ་མཐོང་
བ་མེད། ཅེས་འབྱུང་བ་ལས། རང་གིས་རྫུ་འཕྲུལ་ཐོབ་པའམ། གཞན་གོང་མའི་ལྷའི་ཁྲིད་པ་ལ་བརྟེན་ན་
མ་གཏོགས། གོང་མ་མའི་མཐོང་སྟེ་དེར་བགྲོད་མི་ནུས་པའི་ཕྱིར། །
གཉིས་པ་འཇིག་རྟེན་གྱི་ཚད་བཤད་པ་ནི། མདོ་ལས། སྟོང་གསུམ་གྱི་སྟོང་ཆེན་པོའི་འཇིག་རྟེན་
གྱི་ཁམས་ཞེས་གསུངས་ན་དེ་གང་ཡིན་ཞེ་ན། བཤད་དུ་ཡོད་དེ། གླིང་བཞི་པ་དང་ཉི་ཟླ་དང༌། །རི་རབ་
དང་ནི་འདོད་ལྷ་དང་། །མཚམས་པའི་འཇིག་རྟེན་སྟོང་ལ་ནི། །སྟོང་ནི་སྤྱི་ཕུད་ཡིན་པར་འདོད། །དེ་སྟོང་ལ་
ནི་སྟོང་གཉིས་པ། །བར་མའི་འཇིག་རྟེན་ཁམས་ཡིན་ནོ། །དེ་སྟོང་ལ་ནི་སྟོང་གསུམ་མོ། །མཉམ་དུ་འཇིག་
ཅིང་འབྱུང་བ་ཡིན། ཞེས་འབྱུང་བ་ལས། གླིང་བཞི་ནས་ཚངས་ཆེན་མན་ཆད་ཀྱི་འཇིག་རྟེན་སྟོང་ལ་ནི་
སྟོང་དང་པོ་འམ་སྤྱི་ཕུད་དང་། དེ་སྟོང་ལ་ནི་སྟོང་གཉིས་པ་བར་མའི་འཇིག་རྟེན་གྱི་ཁམས་དང་། དེ་སྟོང་
ལ་ནི་སྟོང་གསུམ་གྱི་སྟོང་ཆེན་པོའི་འཇིག་རྟེན་གྱི་ཁམས་ཞེས་བྱ་ལ། དེ་དག་དང་པོར་མཉམ་དུ་ཆགས་
ཤིང་། མཐར་མཉམ་དུ་འཇིག་པ་ཡིན་པའི་ཕྱིར། གསུམ་པ་ཞར་ལ་སེམས་ཅན་གྱི་ཚད་བཤད་པ་ནི།
འོ་ན། སེམས་ཅན་གྱི་གནས་རྣམས་ཇི་ལྟར་བཤད་པ་དེ་ལྟར་ཡིན་མོད། སེམས་ཅན་གྱི་ཚད་ཇི་
ལྟ་བུ་ཞེ་ན། བཤད་དུ་ཡོད་དེ། ལུས་ཚད་དང༌། ཚེ་ཚད་གཉིས་སུ་ཡོད་པའི་ཕྱིར། དང་པོ་ཡོད་དེ། མིའི་
ལུས་ཚད། འདོད་ལྷའི་ལུས་ཚད། གཟུགས་ཀྱི་ལྷའི་ལུས་ཚད་གསུམ་དུ་ཡོད་པའི་ཕྱིར། དང་པོ་ཡོད་དེ།
འཛམ་བུ་གླིང་པ་རྣམས་ཀྱི་ཚད། ཁྲུ་བཞི་པ་དང་ཕྱེད་དང་བཞི། །ཤར་དང་བ་ལང་སྤྱོད་དང་ནི། །བྱང་ཞེས་
བྱ་བ་ཉིས་འགྱུར་བསྐྱེད། ཅེས་འབྱུང་བ་ལས། ཚེ་ལོ་བརྒྱ་པའི་དུས་ཀྱི་འཛམ་བུ་གླིང་པའི་མི་རྣམས་ཀྱི་
ལུས་ཚད་ནི། ཁ་ཅིག ཁྲུ་བཞི་པ་དང་། ལ་ལ་རང་ཁྲུ་ཕྱེད་དང་བཞི་པ་ཡིན་པ་ནས། སྒྲ་མི་སྙན་པའི་བར་ཁྲུ་
ཉིས་འགྱུར་དུ་སྐྱེད་པ་ཡིན་པའི་ཕྱིར། ས་སྡེར་གླིང་གཞན་གསུམ་ཡང་རང་ཁྲུ་ཕྱེད་དང་བཞི་པར་འདྲ་བ་ལ་
ལུས་བོང་ཤིང་ཏུ་ཆེ་བ་ཡིན་པར་བཤད་དེ། ལུགས་གཞན་ནོ། །



132
ལྷ་རྣམས་ཀྱི་ལུས་ཚད་དང་། མི་རྣམས་ཀྱི་ཚེ་ཚད་བཤད་པ། གནས་གསུམ་པ།
གཉིས་པ་འདོད་ལྷའི་ལུས་ཚད་ཡོད་དེ། འདོད་དང་ལྡན་པའི་ལྷ་ཡི་ལུས། །བཞི་ཆ་ནས་ནི་རྒྱང་
གྲགས་དག །ཕྱེད་དང་གཉིས་ཀྱི་བར་དུ་བསྐྱེད། ཅེས་འབྱུང་བ་ལས། རྒྱལ་ཆེན་རིགས་བཞིའི་ལྷ་རྒྱང་
གྲངས་ཀྱི་བཞི་ཆ་ཡིན་པ་ནས། གཞན་འཕྲུལ་དབང་བྱེད་པ། རྒྱང་གྲགས་ཕྱེད་དང་གཉིས་ཡིན་པའི་བར་
དུ་ཤེས་པར་བྱ་བ་ཡིན་པའི་ཕྱིར། ངན་སོང་བའི་ལུས་ཚད་ནི་མ་ངེས་པས་མངོན་པའི་སྐབས་འདིར་མ་
བཤད་ཅིང་། བརྒྱ་བྱིན་ནི་སུམ་ཅུ་རྩ་གསུམ་པའི་ལྷ་བྱིངས་བས་ཤིན་ཏུ་ཆེ་བ་དང་། ལྷ་མིན་རྣམས་སུམ་ཅུ་
རྩ་གསུམ་པ་དང་ཆ་འདྲ་བར་གསུངས་སོ། །
གསུམ་པ་གཟུགས་ཀྱི་ལྷའི་ལུས་ཚད་ཡོད་དེ། གཟུགས་ཅན་དང་པོ་དཔག་ཚད་ཕྱེད། །དེ་ཡི་གོང་
མ་ཕྱེད་ཕྱེད་བསྐྱེད། །འོད་ཆུང་རྣམས་ཀྱི་ལྟག་ཡན་ཆོད། །ལུས་ནི་ཉིས་འགྱུར་ཉིས་འགྱུར་ཏེ། །སྤྲིན་མེད་
དཔག་ཚད་གསུམ་དོར་རོ། །ཞེས་འབྱུང་བ་ལས། ཚངས་རིས་པ་དཔག་ཚད་ཕྱེད་ཡིན་པ་ནས་དེའི་ཕྱེད་
ཕྱེད་བསྐྱེད། འོད་ཆུང་བ་དཔག་ཚད་གཉིས། དེའི་ལྟག་སྟེ་གོང་མ་ཚད་མེད་འོད་པ་དཔག་ཚད་བཞི་ཡིན་
པ་ནས་ཉིས་འགྱུར་རེ་བསྐྱེད་པས། སྤྲིན་མེད་པ་དཔག་ཚད་བརྒྱ་དང་ཉེར་བརྒྱད་དུ་འགྱུར་བ་ལས་གསུམ་
དོར་ནས། བརྒྱ་དང་ཉེར་ལྔ་ཡོད་པ་ནས་ཉིས་འགྱུར་བསྐྱེད་པས་འོག་མིན་པ་ལ་དཔག་ཚད་ཁྲི་དྲུག་སྟོང་
དུ་འགྱུར་བའི་ཕྱིར། །
གཉིས་པ་སེམས་ཅན་རྣམས་ཀྱི་ཚེ་ཚད་ལ། བདེ་འགྲོ་དང་། ངན་འགྲོ་གཉིས་ཡོད་པ་ལས། དང་
པོ་ལ་ཡང་གསུམ་ཡོད། དང་པོ་མིའི་ཚེ་ཚད་ཡོད་དེ། སྒྲ་མི་སྙན་ན་ཚེ་སྟོང་སྟེ། །གཉིས་ན་ཕྱེད་ཕྱེད་སྤངས་
པའོ། །འདི་ན་མ་ངེས་ཐ་མར་ནི། །ལོ་བཅུ་དང་པོ་དཔག་ཏུ་མེད། ཅེས་འབྱུང་བ་ལས། སྒྲ་མི་སྙན་པའི་མི་
ཚེ་སྟོང་ཐུབ་པ་དང་། བ་གླང་སྤྱོད་པས། སྒྲ་མི་སྙན་པའི་ཚེ་ཕྱེད་དང་། ལུས་འཕགས་གླིང་པས་དེའི་ཕྱེད་
ཐུབ། འཛམ་བུ་གླིང་པ་ནི་ཐ་མ་ཚེ་ལོ་བཅུ་དང་། དང་པོར་དཔག་ཏུ་མེད་པ་ཐུབ་པ་བྱུང་བས་མ་ངེས་པ་ཡིན་
པའི་ཕྱིར།
གཉིས་པ་འདོད་ལྷའི་ཚེ་ཚད་ཡོད་དེ། མི་རྣམས་ཀྱི་ལོ་ལྔ་བཅུ་ལ། །འདོད་པ་དག་གི་ལྷ་རྣམས་



གནས་གསུམ་པ།
ལྷ་རྣམས་ཀྱི་ཚེ་ཚད་བཤད་པ།
133
ལས། །འོག་མ་དག་གི་ཉིན་ཞག་གཅིག །དེས་ན་ཚེ་ལོ་ལྔ་བརྒྱའོ། །གོང་མ་གཉིས་ཀ་ཉིས་འགྱུར་རོ། །ཞེས་
འབྱུང་བ་ལས། མི་ལོ་ལྔ་བཅུ་ལ། རྒྱལ་ཆེན་རིགས་བཞིའི་ཉིན་ཞག་གཅིག །དེ་སུམ་ཅུ་ལ་ཟླ་བ། དེ་བཅུ་
གཉིས་ལ་ལོར་བྱས་པའི་རང་ལོ་ལྔ་བརྒྱ། རྒྱལ་ཆེན་རིགས་བཞིའི་ཚེ་ཚད་དང་། དེའི་གོང་མ་རྣམས་ལ།
ཉིན་ཞག་དང་། ལོ་གཉིས་ཀ་ཉིས་འགྱུར་དུ་སྐྱེས་ནས། མི་ལོ་བརྒྱ་ལ་ཉིན་ཞག་གཅིག །དེ་སུམ་ཅུ་ལ་ཟླ་
བ། དེ་བཅུ་གཉིས་ལ་ལོར་བྱས་པའི་རང་ལོ་སྟོང་། སུམ་ཅུ་རྩ་གསུམ་པའི་ཚེ་ཚད་ཡིན་པ་ནས། མི་ལོ་སྟོང་
དྲུག་བརྒྱ་ལ་ཉིན་ཞག་གཅིག དེ་སུམ་ཅུ་ལ་ཟླ་བ། དེ་བཅུ་གཉིས་ལ་ལོར་བྱས་པའི་རང་ལོ་ཁྲི་དྲུག་སྟོང་།
གཞན་འཕྲུལ་དབང་བྱེད་པའི་ཚེ་ཚད་ཀྱི་བར་ཡིན་པའི་ཕྱིར། འོ་ན་རི་གཉའ་ཤིང་འཛིན་ཡན་ཆད་ན་ཉི་ཟླ་
མེད་པས་ཉིན་མཚན་དང་སྣང་བའི་བྱ་བ་བྱེད་པ་ཇི་ལྟར་ཡོད་ཅེ་ན། དེ་དག་གི་ཁྱད་པར་མེད་པའི་སྐྱོན་
མེད་དེ། མེ་ཏོག་ཁ་འབྱེད་འཛུམ་དང་། གཉིད་སངས་བྲོ་ཡིས་ཉིན་མཚན་གྱི་ཁྱད་པར་ཡོད་ཅིང་། རང་
རང་གི་ལུས་ཀྱི་འོད་ཀྱི་སྣང་བའི་བྱ་བ་བྱེད་པའི་ཕྱིར།
གསུམ་པ་ཁམས་གོང་གི་ལྷའི་ཚེ་ཚད་ལ་གཉིས་ལས་དང་པོ་གཟུགས་ཀྱི་ལྷའི་ཚེ་ཚད་ཡོད་དེ།
གཟུགས་ཅན་ཉིན་མཚན་མེད་ཚེ་ནི། །རང་ལུས་གཞལ་བའི་བསྐལ་པ་ཡིས། ཞེས་འབྱུང་བ་ལས།
གཟུགས་ཁམས་ན་ཉིན་མཚན་གྱི་དབྱེ་བ་མེད་པས་ཚེ་ཚད་ལོས་མི་བགྲང་གི རང་ལུས་དཔག་ཚད་ཀྱིས་
གཞལ་བ་དང་མཉམ་པའི་བསྐལ་པས་བརྩི་བའི་ཕྱིར། གཟུགས་ཅན་དང་པོ་བསྐལ་པ་ཕྱེད། །དེའི་གོང་མ་
ཕྱེད་ཕྱེད་སྐྱེད། །འོད་ཆུང་རྣམས་ཀྱི་ལྟག་ཡན་ཆད། །ཚེ་ནི་ཉིས་འགྱུར་ཉིས་འགྱུར་ཏེ། །སྤྲིན་མེད་བསྐལ་
པ་གསུམ་དོར་རོ། །ཞེས་སྦྱར་ཏེ་ཤེས་པར་བྱ་བ་ཡིན་པའི་ཕྱིར།
གཉིས་པ་གཟུགས་མེད་ཀྱི་ལྷའི་ཚེ་ཚད་ཡོད་དེ། གཟུགས་མེད་བསྐལ་པ་སྟོང་ཕྲག་ནི། །ཉི་ཤུ་
ལྷག་པས་ལྷག་པ་ཡིན། ཞེས་འབྱུང་བ་ལས། ནམ་མཁའ་མཐའ་ཡས་བསྐལ་པ་སྟོང་ཕྲག་ཉི་ཤུ་དང་། དེ་
ནས་རྣམ་ཤེས་མཐའ་ཡས། ཅི་ཡང་མེད། སྲིད་རྩེ་བ་བསྐལ་པ་སྟོང་ཕྲག་ཉི་ཤུ་ཉི་ཤུས་ལྷག་པ་ཡིན་པའི་
ཕྱིར། འཇལ་བྱེད་ཀྱི་བསྐལ་པའང་ཡོད་དེ། འོད་ཆུང་ནས་བཟུང་བསྐལ་ཆེན་ཏེ། །དེ་ཡི་གོང་མ་ཕྱེད་ཡིན་



གནས་གསུམ་པ།
134
ངན་འགྲོའི་ཚཚད་བཤད་པ།
ནོ། །ཞེས་འབྱུང་བ་ལས། འོད་ཆུང་ནས་སྲིད་རྩེའི་བར་གྱི་ཚེ་འཇལ་བྱེད་ཀྱི་བསྐལ་པ་ནི། བསྐལ་ཆེན་ཡིན།
འོག་མ་ཚངས་ཆེན་སོགས་ཀྱི་བསྐལ་ཆེན་དེའི་ཕྱེད། བར་བསྐལ་བཞི་བཅུལ་བསྐལ་པར་བྱས་པ་དེ་ཡིན་
པའི་ཕྱིར། ཚངས་ཆེན་པས་བར་བསྐལ་དྲུག་བཅུ་ཐུབ་པར་བཤད་པ་ནི། དེ་ལ་ཉེ་བས་དེ་ལྟར་བཤད་ཀྱིས།
ངེས་པ་ནི་མ་ཡིན་ཏེ། འཇིག་རྟེན་ཆགས་པའི་འགོ་ལ་སྐྱེས་ཤིང་སྣོད་འཇིག་པའི་སྔོན་དུའཆི་འཕོ་བས་བར་
བསྐལ་དགུམ་ལོང་ཙམ་ཞིབ་བ་པའི་ཕྱིར། །
གཉིས་པ་ངན་འགྲོའི་ཚེ་ཚད་ལ་བཞི་ལས། དང་པོ་ཚ་དམྱལ་གྱི་ཚེ་ཚད་ཡོད་དེ། ཡང་སོས་ལ་
སོགས་དྲུག་རིམ་བཞིན། །འདོད་ལྷའི་ཚེ་དང་ཉིན་ཞག་མཉམ། །དེས་ན་དེ་དག་རྣམས་ཀྱི་ཚེ། །འདོད་པའི་
ལྷ་དང་འདྲ་བ་ཡིན། །རབ་ཏུ་ཚ་ཕྱེད་མནར་མེད་ནི། །བར་གྱི་བསྐལ་པའོ། །ཞེས་འབྱུང་བ་ལས། རྒྱལ་
ཆེན་རིགས་བཞིའི་ཚེ་ཚད་ལ། ཡང་སོས་པའི་ཞག་གཅིག དེ་སུམ་ཅུ་ལ་ཟླ་བ་གཅིག དེ་བཅུ་གཉིས་ལ་
ལོར་བྱས་པའི་རང་ལོ་ལྔ་བརྒྱ་ཡང་སོས་པའི་ཚེ་ཚད་ཡིན་པ་ནས། གཞན་འཕྲུལ་དབང་བྱེད་པའི་ཚེ་ཚད་
ལ། ཚ་བ་བའི་ཞག་གཅིག དེ་སུམ་ཅུལ་ཟླ་བ། དེ་བཅུ་གཉིས་ལ་ལོར་བྱས་པའི་རང་ལོ་ཁྲི་དྲུག་སྟོང་། ཚ་
བའི་ཚེ་ཚད་ཡིན་པའི་བར་དུ་ཤེས་པར་བྱ་བ་དང་། རབ་ཏུ་ཚ་བ་བར་བསྐལ་ཕྱེད་དང༌། མནར་མེད་པས་
བར་བསྐལ་གཅིག་ཐུབ་པ་ཡིན་པའི་ཕྱིར། །
གཉིས་པ་དུད་འགྲོའི་ཚེ་ཚད་ཡོད་དེ། དུད་འགྲོ་རྣམས། མཆོག་རིང་བསྐལ་པའོ། །ཞེས་འབྱུང་བ་
ལས། དུད་འགྲོ་ཚེ་མཆོག་ཏུ་རིང་བ་ཀླུ་ཆེན་པོ་བརྒྱད་ལྟ་བུ་བར་བསྐལ་རེ་ཐུབ་པ་ཡིན་པའི་ཕྱིར། གསུམ་
བ་ཡི་དྭགས་ཀྱི་ཚེ་ཚད་ཡོད་དེ། ཡི་དྭགས་རྣམས། ཟླ་བ་ཉི་ཞག་གིས་ལྔ་བརྒྱ། ཞེས་འབྱུང་བ་ལས། མིའི་
ཟླ་བ་ལ་ཉིན་ཞག་གཅིག་ཏུ་བྱས་པའི་རང་ལོ་ལྔ་བརྒྱ་ཐུབ་པ་ཡིན་པའི་ཕྱིར། བཞི་བ་གྲང་དམྱལ་བའི་ཚེ་
ཚད་ཡོད་དེ། ཏིལ་སྦྱངས་ནང་ནས་ལོ་བརྒྱ་ཞིང༌། ཏིལ་གཅིག་ཕྱུང་བས་ཟད་གྱུར་པ། །ཆུ་བུར་ཅན་གྱི་ཚེ་
ཡིན་ཏེ། །གཞན་གྱི་ཚེ་ནི་ཉི་ཤུར་བསྒྱུར། ཞེས་འབྱུང་བ་ལས། ཏིལ་གྱིས་སྦྱངས་པ་མ་གདྷའི་བྲེ་བོས་ཁལ་
བརྒྱད་ཅུའི་གང་ལ་ནས། ལོ་བརྒྱ་བརྒྱ་ཞིང་ཏིལ་རེ་རེ་ཕྱུང་བས། ཏིལ་དེ་ཟད་པར་འགྱུར་བའི་ཚེ་ཚད་དེ།



135
གནས་གསུམ་པ།
དཔག་ཚད་ཀྱི་རྩོམ་ཚུལ་བཤད་པ།
ཆུ་བུར་ནས་གྱི་ཚེ་ཚད་ཡིན་ཞིང་། ངེའི་ཚེ་ཚད་ཉི་ཤུ། ཆུ་བུར་རྡོལ་བ་ཅན་གྱི་ཚེ་ཚད་ནས། པདྨ་ལྟར་གས་
པའི་ཚེ་ཚད་ནི་ཤུ། པདྨལྟར་ཆེར་གས་པའི་ཚེ་ཚད་ཡིན་པའི་བར་དུ་ཤེས་པར་བྱ་བའི་ཕྱིར། ས་སྡེར་ནི། དེ་
བརྒྱད་རིམ་པ་བཞིན། ཚ་དམྱལ་བརྒྱད་ཀྱི་ཚེ་ཕྱེད་ཕྱེད་པར་བཤད་དེ་ལུགས་གཞན་ནོ། །འོ་ན་གོང་དུ་ཚེ་
ཚད་བཤད་པ་དེ་རྣམས་མཐའ་གཅིག་ཏུ་ངེས་སམ་ཞེ་ན། བཤད་དུ་ཡོད་དེ། སྒྲ་མི་སྙན་མ་གཏོགས་པར་
འཆི། ཞེས་འབྱུང་བ་ལས། སྒྲ་མི་སྙན་བཤད་པ་ལྟར་གྱི་ཚེ་ངེས་པ་མ་གཏོགས། གཞན་རྣམས་བར་མ་དོར་
འཆི་བ་ཡོད་པའི་ཕྱིར། བཞི་པ་དེ་དག་འཇལ་བྱེད་ཀྱི་ཚད་བཤད་པ་ནི།
འོ་ན། ལུས་ཀྱི་ཚད་དཔག་ཚད། ཚེའི་ཚད་ལོ་དང་བསྐལ་པས་འཇལ་བར་བཤད་ན། འཇལ་
བྱེད་དེ་དག་གང་ཡིན་ཞེ་ན། བཤད་དུ་ཡོད་དེ། རྩོམ་གཞི་བསྟན་པའི་སྒོ་ནས་མདོར་བསྟན་པ་དང་། རྩོམ་
ཆུལ་རྒྱས་པར་བཤད་པ་གཉིས་ཡོད་པའི་ཕྱིར། དང་པོ་ཡོད་དེ། གཟུགས་མིང་དུས་མཐའ་རྡུལ་ཡིག་དང་།
སྐད་ཅིག་ཕྲ་རབ། ཅེས་འབྱུང་བ་ལས། རྡུལ་ཕྲ་རབ་ནི་དཔག་ཚད་ཀྱི་རྩོམས་གཞི་དང་། མིང་གི་ཐུང་
མཐའི་ཡི་གེ་ནི། བསྟན་བཅོས་སོགས་ཀྱི་རྩོམ་གཞི་དང་། དུས་མཐའི་སྐད་ཅིག་མ་ནི་ལོ་དང་། བསྐལ་
པའི་རྩོམ་གཞི་ཡིན་པའི་ཕྱིར། །
གཉིས་པ་ཡོད་དེ། དཔག་ཚད་ཀྱི་རྩོམ་ཚུལ་དང་། ལོ་བསྐལ་གྱི་རྩོམ་ཚུལ་གཉིས་སུ་ཡོད་པའི་
ཕྱིར། དང་པོ་ཡོད་དེ། རྡུལ་དང་ནི། རྡུལ་ཕྲན་དང་ནི་དེ་བཞིན་དུ། །ལྕགས་ཆུ་རིང་བོང་ལུག་དང་གླང་། །
ཉི་ཟེར་རྡུལ་དང་སྲོ་མ་དང་། །དེ་ལས་བྱུང་དང་དེ་བཞིན་དུ། །སོར་ཚིགས་ཞེས་བྱ་གོང་བདུན་བསྒྱུར། །
སོར་མོ་ཉི་ཤུ་བཞི་ལ་ཁྲུ། ཁྲུ་བཞི་ལ་ནི་གཞུ་གང་ངོ༌། །དེ་དག་ལྔ་བརྒྱ་རྣམས་ལ་ནི། །རྒྱང་གྲགས་དེ་ལ་
དགོན་པར་འདོད། །དེ་བརྒྱད་དཔག་ཚད་ཅེས་བྱའོ། །ཞེས་འབྱུང་བ་ལས། རྡུལ་ཕྲ་རབ་དང་། རྡུལ་ཕྲན་
དང༌། ལྕགས་རྡུལ་དང་། ཆུ་རྡུལ་དང་། རི་བོང་གི་རྡུལ་དང་། ལུག་རྡུལ་དང་། གླང་རྡུལ་དང༌། ཉི་ཟེར་གྱི་
རྡུལ་དང༌། སྲོ་མ་དང༌། ཤིག་དང་། ནས་དང༌། སོར་ཚིགས་རྣམས་སྔ་མ་སྔ་མ་ལས་ཕྱི་མ་རྣམས་བདུན་
འགྱུར་དང་། དེ་ཉི་ཤུ་རྩ་བཞི་ལ་ཁྲུ་གང༌། ཁྲུ་བཞི་ལ་གཞུ་འདོམ་གང་དང་། དེ་ལྔ་བརྒྱ་ལ་རྒྱང་གྲགས་



_136
ལོ་དང་བསྐལ་པའི་རྣམ་གཞག་བཤད་པ།
གནས་གསུམ་པ།
གཅིག་དང་། དེ་ཙམ་གྱིས་གྲོང་ལས་འཕགས་པའི་གནས་ལ་དགོན་པར་འཇོག་པ་དང་། དེ་བརྒྱད་ལ་ནི་
དཔག་ཚད་གཅིག་ཏུ་བརྩི་བ་ཡིན་པའི་ཕྱིར། འདུལ་བ་ལས་ནི། རྡུལ་ཕྲ་རབ་དང་། རྡུལ་ཕྲ་མོ་དང་། ཆུ་
རྡུལ་དང་། ལྕགས་རྡུལ་དང་། རི་བོང་གི་རྡུལ་དང༌། ལུག་གླང་དང་། ཉི་ཟེར་དང་
། སྲོ་མ་དང་། ཤིག་དག།
ནས་དང་། སོར་ཞེས་བགྲངས་ནས་དྲུག་འགྱུར་དུ་བཤད། ཕུགས་སུ་མི་འགྲིག་པ་ཆེར་མེད་དོ། །ལྕགས་
རྡུལ་ནི། ལྕགས་ཕྱེ་ཕྱིས་པ་ན་གཡའ་ཆགས་པ་ལྟ་བུ་དང་། ཆུ་རྡུལ་ནི། ཆུའི་ཁར་རླུང་བཏབ་པའི་རྡུལ་ལྟ་
བུ་དང་། རི་བོང་ལུག་གླང་གསུམ་གྱི་རྡུལ་ནི། དེ་རྣམས་ཀྱི་སྤུའི་སྟེང་གི་རྡུལ་ལ་བྱའོ། །
གཉིས་པ་ལོ་བསྐལ་གྱི་རྩོམ་ཚུལ་ཡོད་དེ། ལོ་རྩོམ་ཚུལ་དང་། བསྐལ་པའི་རྣམ་གཞག་བཤད་པ་
གཉིས་སུ་ཡོད་པའི་ཕྱིར། དང་པོ་ཡོད་དེ། སྐད་ཅིག་མ་བརྒྱ་ཉི་ཤུ་ལ། དེ་ཡི་སྐད་ཅིག་དེ་དག་ཀྱང་། །དྲུག་ཅུ་
ལ་ནི་ཐང་ཅིག་གོ །ཡུད་ཙམ་ཉིན་ཞག་ཟླ་གསུམ་ནི། །གོང་ནས་གོང་དུ་སུམ་ཅུ་འགྱུར། །ཞག་མི་ཐུབ་དང་
བཅས་པ་ཡི། །ཟླ་བ་བཅུ་གཉིས་ལ་ལོ་གཅིག །ཅེས་འབྱུང་བ་ལས། དུས་མཐའི་སྐད་ཅིག་མ་བརྒྱ་ཉི་ཤུ་
ལ་དེའི་སྐད་ཅིག་མ་གཅིག དེ་དྲུག་ཅུ་ལ་ཐང་གཅིག དེ་སུམ་ཅུ་ལ་ཡུད་ཙམ་གཅིག དེ་སུམ་ཅུ་ལ་ཉིན་ཞག་
དེ་སུམ་ཅུ་ལ་ཟླ་བ། ཟླ་བ་བཅུ་གཉིས་ཞག་མི་ཐུབ་དང་བཅས་པ་ལ་ནི་ལོ་གཅིག་ཏུའདོད་པའི་ཕྱིར། །
གཉིས་པ་བར་བསྐལ་གྱི་རྣམ་གཞག་བཤད་དུ་ཡོད་དེ། བསྐལ་པ་རྣམ་པ་མང་བཤད་པ། ཞེས་
མདོར་བསྟན་ནས་ཕྱེ་ན་འཇིག་བསྐལ་དང༌། སྟོང་བསྐལ། ཆགས་བསྐལ། གནས་བསྐལ་བསྐལ་ཆེན་ཏེ་
ལྔ་ཡོད་པའི་ཕྱིར། དང་པོ་ཡོད་དེ། འཇིག་པའི་བསྐལ་པ་དམྱལ་བ་ཡི། །སྲིད་པ་མེད་ནས་སྣོད་ཟད་པ།
ཞེས་འབྱུང་བ་ལས། མནར་མེད་དུ་སེམས་ཅན་གསར་སྐྱེས་མེད་པ་ནས་བསམ་གཏན་དང་པོའི་སྣོད་སྟོང་
པའི་བར་ལ་འཇོག་པའི་ཕྱིར། དེ་ཡང་སྣོད་སྟོང་པ་ལ་བཅུད་སྟོང་པ་སྔོན་དུ་འགྲོ་དགོས་པས། དེའི་ཚུལ་ནི་
མནར་མེད་ཀྱི་སེམས་ཅན་ལས་ཟད་པ་རྣམས་བདེ་འགྲོ་དང་། མ་ཟད་པ་རྣམས་འཇིག་རྟེན་གཞན་གྱི་མནར་
མེད་དུ་ཚེ་འཕོས་པའི་ཚུལ་གྱིས་སྟོང་། དེ་བཞིན་དུ་ཚ་དམྱལ་བ་ལྷག་མ་བདུན་དང་གྲང་དམྱལ་བ་བརྒྱད།
དུད་འགྲོ་བརྩི་བའི་གནས་ན་གནས་པའི་ཡི་དྭགས་རྣམས་སྟོང་། དེ་ལ་བྱིངས་ན་གནས་པའི་དུད་འགྲོ་



གནས་གསུམ་པ།
137
འཇིག་བསྐལ་བཤད་པ།
རྣམས་ཚུལ་སྔ་མ་བཞིན་དུ་བྱས་ནས་སྟོང་ཞིང་། འདོད་པའི་ལྷ་མི་དང་མཉམ་དུ་གནས་པའི་དུད་འགྲོ་ནི།
དེ་དག་དང་ལྷན་ཅིག་ཏུསྟོང་། ཡི་དྭགས་ཀྱིས་རྗེས་སུ་མི་སྟོང་པའི་ཚུལ་ནི། འཛམ་བུ་གླིང་པའི་མི་ཞིག་གི་
རྒྱུད་ལ་ཆོས་ཉིད་ཀྱི་སྟོབས་ཀྱིས་བསམ་གཏན་དང་པོའི་ཏིང་ངེ་འཛིན་སྐྱེས་པ་ན་དབེན་པ་ལས་སྐྱེས་པའི་
དགའ་བ་དང་བདེ་བ་ནི་ཞི་བ་ཡིན་ནོ་ཞེས་བརྗོད། དེ་གཞན་དག་གིས་ཐོས་ནས་དེ་ལྟར་བརྗོད་པས་
གཞན་དག་གི་རྒྱུད་ལ་ཡང་བསམ་གཏན་དང་པོའི་ཏིང་ངེ་འཛིན་སྐྱེས་ཏེ་བསམ་གཏན་དང་པོར་ཚེ་འཕོས་ ་
པའི་ཚུལ་གྱིས་སྟོང་། དེ་བཞིན་དུ་ཤར་ལུས་འཕགས་པོ་དང་། ནུབ་བ་གླང་སྤྱོད་པ་གཉིས་ཀྱང་ཚུལ་སྔ་མ་
བཞིན་དུ་སྟོང་། སྒྲ་མི་སྙན་པ་ནི་རྣམ་སྨིན་གྱི་སྒྲིབ་པ་ཤས་ཆེ་བས། ཚེ་དེ་ལ་འདོད་པ་ལ་ཆགས་བྲལ་མི་
སྲིད་པས་འདོད་ལྷར་ཚེ་འཕོས་པའི་ཚུལ་གྱིས་སྟོང་། འདོད་ལྷ་དྲུག་ཀྱང་སྔར་བཞིན་དུ་བྱས་ལ། བསམ་
གཏན་དང་པོར་ཚེ་འཕོས་པའི་ཚུལ་གྱིས་སྟོང་། བསམ་གཏན་དང་པོའི་བཅུད་སྟོང་པའི་ཚུལ་ནི། དེའི་ལྷ་
ཞིག་གི་རྒྱུད་ལ་ཆོས་ཉིད་ཀྱི་སྟོབས་ཀྱིས་བསམ་གཏན་གཉིས་པའི་ཏིང་ངེ་འཛིན་སྐྱེས་པ་ན། ཏིང་ངེ་འཛིན་
ལས་སྐྱེས་པའི་དགའ་བ་དང་བདེ་བ་ནི་ཞི་བ་ཡིན་ནོ། །ཞེས་བརྗོད་དོ། དེ་གཞན་དག་གིས་ཐོས་ནས་དེ་
ལྟར་བརྗོད་པས། གཞན་དག་གི་རྒྱུད་ལ་ཡང་བསམ་གཏན་གཉིས་པའི་ཏིང་ངེ་འཛིན་སྐྱེས་ཏེ། བསམ་
གཏན་གཉིས་པར་ཚེ་འཕོས་པའི་ཚུལ་གྱིས་སྟོང་། དེ་རྣམས་ཀྱི་ཡུན་ཚད་ལ་བར་བསྐལ་བཅུ་དགུ་ཡོད་དོ།།
དེའི་རྗེས་སུ་སྟོང་པའི་ཚུལ་ནི། དེའི་ཚེ་འཇིག་རྟེན་ན་སེམས་ཅན་གཅིག་ཀྱང་མེད་པའི་དབང་གིས་ལྷས་
དུས་སུ་ཆར་མི་འབེབས་པས། ད་ལྟའི་ཉི་མ་འདི་ཉིད་ཀྱིས་རྩི་ཤིང་ནགས་ཚལ་རྣམས་བསྲེག་པར་བྱེད།
དེ་ནས་རབ་ཏུ་ཚ་བའི་ཉི་མ་གཉིས་པ་ཤར་ཏེ། ལྟེང་ཀ་དང་ཆུ་ཕྲན་རྣམས་སྐེམ་པར་བྱེད། དེ་ནས་རབ་ཏུ་
ཚ་བའི་ཉི་མ་གསུམ་པ་ཤར་ཏེ་ཆུ་བོའི་རྒྱུན་སྐེམ་པར་བྱེད། དེ་ནས་རབ་ཏུ་ཚ་བའི་ཉི་མ་བཞི་པ་ཤར་ཏེ་
མཚོ་མ་དྲོས་པ་སྐེམ་པར་བྱེད། དེ་ནས་རབ་ཏུཚ་བའི་ཉི་མ་ལྔ་པ་དང་། དྲུག་པའི་ཕྱོགས་གཅིག་ཤར་ནས་
ཕྱིའི་རྒྱ་མཚོ་ཆེན་པོ་སྐེམ་པར་བྱེད། དེ་ནས་རབ་ཏུཚ་བའི་ཉི་མ་དྲུག་པའི་ཕྱོགས་གཅིག་དང་བདུན་པ་ཤར་
ཏེ། གླིང་བཞི་གླིང་ཕྲན་བརྒྱད། ཁོར་ཡུག་རི་རབ་རྣམས་བསྲེག་སྟེ་དུ་བ་འཐུལ་ཞིང་མེ་ལྕེ་གཅིག་ཏུ་གྱུར་



138
ཆགས་བསལ་བཤད་པ།
གནས་གསུམ་བ།
པའི་མེ་ལྕེས་རྐྱེན་བྱས་ནས་བསམ་གཏན་དང་པོའི་སས་བསྡུས་ཀྱི་མེ་འབར་ཏེ། བསམ་གཏན་དང་པོའི་
གཞལ་མེད་ཁང་ཡང་བསྲེག་སྟེ་ཐམས་ཅད་ནམ་མཁའི་རང་བཞིན་དུ་བྱས། དེའི་ཡུན་ཚད་ལ་བར་བསྐལ་
གཅིག་ཡོད་དོ། གཉིས་པ་སྟོང་བསྐལ་ཡོད་དེ། བསམ་གཏན་དང་པོའི་སྣོད་སྟོང་པ་ནས། འོག་གཞི་རླུང་
དཀྱིལ་ཆགས་པར་རྩོམ་པའི་བར་དེ་དེ་ཡིན་ཞིང་། ཡུན་ཚད་བར་བསྐལ་ཉི་ཤུ་ཡོད་པའི་ཕྱིར། གསུམ་པ་
ཆགས་བསྐལ་ཡོད་དེ། ཆགས་པ་དང་པོའི་རླུང་ནས་ནི། །དམྱལ་བའི་སྲིད་པའི་བར་དུའོ། །ཞེས་འབྱུང་བ་
ལས། འོག་གཞི་རླུང་གི་དཀྱིལ་འཁོར་ཆགས་པ་ནས། མནར་མེད་དུ་སེམས་ཅན་གཅིག་གསར་དུ་སྐྱེས་
པའི་བར་དེ་དེ་ཡིན་པའི་ཕྱིར། ཡུན་ཚད་ཀྱང་བར་བསྐལ་ཉི་ཤུ་ཡོད་པའི་ཕྱིར། བཞི་པ་གནས་བསྐལ་ཡོད་
དེ། བར་གྱི་བསྐལ་པ་དཔག་མེད་ནས། །ཚེ་ལོ་བཅུཔའི་བར་དུའོ། །དེ་ནས་ཡར་སྐྱེ་མར་འབྲི་བའི། །
བསྐལ་པ་གཞན་ནི་བཅོ་བརྒྱད་དང་། །ཡར་སྐྱེ་བ་ནི་གཅིག་ཡིན་ཏེ། །དེ་དག་ཚེ་ནི་བརྒྱད་ཁྲིའི་བར། །དེ་
ལྟར་འཇིག་རྟེན་འཆགས་པ་འདི། །བར་གྱི་བསྐལ་པ་ཉི་ཤུར་གནས། ཞེས་འབྱུང་བ་ལས། ཡས་ཀྱི་ཡ་
ཐོགས་རིང་མོ། བར་གྱི་ཁུགས་པ་བཅོ་བརྒྱད། མས་ཀྱི་མ་ཐོགས་རིང་མོ་སྟེ་བར་བསྐལ་ཉི་ཤུ་ཡོད་ཅིང་། །
ངོས་འཛིན་ཀྱང་ཚེ་ལོ་དཔག་མེད་ཐུབ་པ་འགྲིབ་སྟེ། བརྒྱད་ཁྲི་ལ་ཐུག་པ་ནས་བཟུང་སྟེ་ཚེ་ལོ་བཅུ་པ་ལ་
ཐུག་པའི་བར་ནི་དང་པོ། ཚེ་ལོ་བཅུ་པ་ནས་ཡར་སྐྱེས་ཏེ་བརྒྱད་ཁྲི་པའི་བར་ཕྱིན། སླར་མར་འབྲི་སྟེ་བཅུ་
པའི་བར་ཕྱིན་པ་དང་པོར་བྱས་པའི་བཅོ་བརྒྱད་ནི་གཉིས་པ་དང་། མཐར་ཚེ་ལོ་བཅུཔ་ནས་ཡར་སྐྱེས་ཏེ་
ཚེ་ལོ་བརྒྱད་ཁྲི་པའི་བར་ཕྱིན་པ་རྐྱང་པ་ཡིན་པའི་ཕྱིར། འོ་ན། ཐོག་མཐའི་རྐྱང་པ་རེ་དང་བར་གྱི་ཁུགས་
པ་རེ་དུས་དང་ཡུན་ཚད་མཉམ་པ་ཁོ་ནར་ངེས་སམ་ཞེ་ན། འདི་ལ་ཐོ་རོག་འབེན་གསུམ་མངོན་པའི་སྲོག་
ཤིང་དུ་གྲགས་པའི་ཐོ་ཀུན་དགའ་རྡོ་རྗེའི་གསུངས་ན་རེ། དུས་དང་ཡུན་ཚད་མཉམ་པ་ཁོ་ན་ཡིན་ཏེ། ཡ་
ཐོག་གི་སྐབས་སུ་ཚེ་ལོ་བརྒྱད་ཁྲི་པ་ནས་ལོ་ཉིས་བརྒྱ་ཉིས་བརྒྱ་ན་རེ་རེ་དབྲི་ནས་བཅུ་པ་ལ་ཐུག་པར་
འགྱུར་བ་དང༌། མཐར་མར་ཐོག་གི་ཚེ་ལོ་བཅུ་པ་ནས། ལོ་ཉིས་བརྒྱ་ཉིས་བརྒྱ་ནས་ལོ་རེ་རེ་འཕེལ་ནས་
བརྒྱད་ཁྲི་པ་ལ་ཐུག་པ་ལ་བྱེད་ཅིང་། བར་གྱི་ཁུག་པའི་སྐབས་སུ་མར་འགྲིབ་དང་ཡར་སྐྱེ་གཉིས་ཀ་ལོ་



གནས་གསུམ་པ།
139
བསྐལ་ཆེན་བཤད་པ།
བརྒྱ་བརྒྱ་ན་འགྲིབ་འཕེལ་བྱེད་པའི་ཕྱིར། དེ་ལ་མཆིམས་ཐམས་ཅད་མཁྱེན་པའི་གསུང་ན་རེ་དེ་མི་འཐད་
དེ། བསྐལ་པ་ལོས་བགྲང་མི་ནུས་པའི་ཕྱིར་དང་། འཛམ་བུ་གླིང་དུ་དགེ་སྡིག་སྤྱོད་པ་སྟོབས་ཆེ་ཆུང་གི་
དབང་གིས་འཕེལ་འགྲིབ་མགྱོགས་བུ་ལ་ཅི་རིགས་སུ་འགྱུར་བས་མ་ངེས་པའི་ཕྱིར། ཞེས་གསུངས། རང་
གི་ལུགས་ནི་སྔ་མ་ལྟར་ཡིན་ཏེ། གང་སྤེལ་ལས། ཡང་ཇི་ལྟར་ཡར་སྐྱེ་བའི་རང་བཞིན་དང་། འབྲི་བའི་རང་
བཞིན་ནི་བསྐལ་པ་རྣམས་དང་། དུས་མཉམ་པར་འགྱུར་ཞེ་ན། མགྱོགས་པ་དང་མགྱོགས་པ་མིན་པར་
འགྲོ་བའི་ཁྱད་པར་ལས་ཏེ། འདི་ལྟར་མཐའ་བསྐལ་པ་གཉིས་ནི་ངལ་གྱིས་འགྲོ་ལ། བར་མ་བཅོ་བརྒྱད་
ཀྱིས་མགྱོགས་པར་འགྲོ་བས་ཐམས་ཅད་དུས་མཉམ་པར་འགྱུར་རོ། །ཞེས་དང་། གདགས་པར། མནར་
མེད་ཀྱི་ཚེ་ཚད་ལོས་བགྲང་བས་བར་བསྐལ་ལོས་བགྲང་ནུས་པར་ཡང་འགྱུར་བའི་ཕྱིར། ཕྱིས་ཀྱི་འཆད་
པོ་ཁ་ཅིག ལོ་ཇི་སྙེད་རེ་ལ་འཕེལ་འགྲིབ་བྱེད་པ་སོ་སོ་སྐྱེ་བོས་བསམ་དུ་མེད་པས་ལུགས་ཕྱི་མ་འཐད་
པར་བྱེད་པ་ན། མི་ལེགས་ཏེ། སོ་སྐྱེས་བསམ་དུ་མེད་ཀྱང་ལུང་རྣམ་དག་ལ་བརྟེན་ནས་ཤེས་པར་བྱར་
ཡོད་པའི་ཕྱིར་དང་། དགེ་སྡིག་སྟོབས་ཆེ་ཆུང་གིས་དབང་གིས་བར་བསྐལ་རིང་ཐུང་དུ་འགྱུར་མི་ཐུབ་པའི་
ཕྱིར། དེས་ན། རང་འགྲེལ་དང་། དོན་གསལ་གཉིས་སུ་མི་གསལ་ཡང་གང་སྤེལ་ལས་བཤད་པ་འདི་རྨད་
དུ་བྱུང་བའི་ལུགས་སུ་ཟུངས་ཤིག དེ་ཡང་། འཆགས་པ་དང་ནི་འཇིག་པ་དང་། །ཞིག་ནས་འདུག་པ་དག་
མཉམ་མོ། །ཞེས་འབྱུང་བས། འཆགས་བསྐལ། གནས་བསྐལ། འཇིག་བསྐལ། སྟོང་པའམ་ཞིག་ནས་
འདུག་པའི་བསྐལ་པ་བཞི་དུས་མཉམ་པ་ཡིན་ཏེ། དེ་བཞི་པོ་བར་བསྐལ་ཉི་ཤུ་ཉི་ཤུ་ཡོད་པར་འདྲ་བའི་
ཕྱིར། ལྔ་པ་བསྐལ་ཆེན་ཡོད་དེ། དེ་དག་བརྒྱད་ཅུ་ལ་བསྐལ་ཆེན། ཞེས་འབྱུང་བ་ལས། བར་བསྐལ་
བརྒྱད་ཅུ་ལ་བསྐལ་ཆེན་གཅིག་ཏུ་བྱ་བ་ཡིན་པའི་ཕྱིར། གོང་དུ་བཤད་པའི་བསྐལ་ཆེན་སོགས་ཀྱི་ཞར་
བྱུང་ཡོད་དེ། དེ་གྲངས་མེད་གསུམ་ལ་སངས་རྒྱས། །འབྱུང་ངོ་མར་ནི་འགྲིབ་པ་ནི། །བརྒྱ་ཡི་བར་ལ་དེ་
དག་འབྱུང་། ཞེས་འབྱུང་བ་ལས། བསྐལ་ཆེན་གྲངས་མེད་གསུམ་དུ་ཚོགས་བསགས་པ་ལས་སངས་རྒྱས་
འབྱུང་བ་དང་། དུས་ཀྱང་ཚེ་ལོ་བརྒྱད་ཁྲི་འགྲིབ་པ་ནས་བརྒྱ་བའི་བར་ལ་དེ་དག་འབྱུང་བའི་ཕྱིར། འདི་



གནས་གསུམ་པ།
140
འཁོར་ལོ་བསྒྱུར་རྒྱལ་འབྱུང་བའི་དུས་བཤད་པ།
ཡང་འཇིག་རྟེན་གྱི་ཁམས་འདིའི་དབང་དུ་བྱས་ཀྱི། མཐའ་གཅིག་ཏུ་མ་ངེས་ཏེ། སྙིང་རྗེ་པད་དཀར་དུ།
འཇིག་རྟེན་གྱི་ཁམས་མཐེ་བོང་ཅན་ཞེས་པར། ཚེ་ལོ་བཅུཔའི་དུས་སུ་མི་མཐེ་བོང་ཙམ་གྱི་ནང་དུ་སངས་
རྒྱས་སྐར་མ་ལ་དགའ་བ་ཞེས་པ་སྐུ་ཁྲུ་གང་དང་སོར་བདུན་ཙམ་ཡོད་པར་བཤད་པ་དང་། བརྒྱད་ཁྲི་པས་
སྔ་བར་སངས་རྒྱས་འབྱོན་པའང་བཤད་པའི་ཕྱིར། རང་སངས་རྒྱས་རྣམས་ནི་བསྐལ་པ་མར་འགྲིབ་ལ་
འབྱུང་བ་ཁོ་ནར་མ་ངེས་ཏེ། རང་སངས་རྒྱས་རྣམས་གཉིས་ཀ་ལ། བསེ་རུ་བསྐལ་པ་བརྒྱ་ཡི་རྒྱུས། ཞེས་
འབྱུང་བ་ལས། ཡར་འཕེལ་དང་མར་འགྲིབ་གཉིས་ཀ་ལ་འབྱུང་ཞིང༌། ཁྱད་པར་བསེ་རུ་ལྟ་བུ་ནི་བསྐལ་
ཆེན་བརྒྱར་ཚོགས་བསགས་པ་ལས་འབྱུང་བ་ཡིན་པའི་ཕྱིར། འཁོར་ལོ་བསྒྱུར་རྒྱལ་འབྱུང་བའི་དུས་ཀྱང་
ཡོད་དེ། འཁོར་ལོས་བསྒྱུར་བ་འབྱུང་བ་ནི། །སྟོང་ཕྲག་བརྒྱད་ཅུ་ལས་མི་འཕྱི། ཞེས་འབྱུང་བ་ལས། ཚེ་
ལོ་བརྒྱད་ཁྲི་པ་ལས་ཕྱིས་མ་འབྱུང་བའི་ཕྱིར་ཏེ། དེ་ལས་འཕྱི་ན་ལོངས་སྤྱོད་མི་རྫོགས་པའི་ཕྱིར། འོ་ན་
འཁོར་ལོས་བསྒྱུར་དེ་ཁྱད་པར་ཇི་ལྟ་བུ་དང་ལྡན་ཞེ་ན། བཤད་དུ་ཡོད་དེ། གསེར་དངུལ་ཟངས་ལྕགས་
འཁོར་ལོ་ཅན། དེ་དག་གླིང་གཅིག་གླིང་གཉིས་དང་། །གསུམ་དང་བཞི་ལ་མས་རིམ་བཞིན། །ལྷན་ཅིག་
གཉིས་མིན་སངས་རྒྱས་བཞིན། །ཕས་བསུ་རང་འགྲོ་གཡུལ་བཤམས་དང་། །མཚོན་བརྩམས་པས་རྒྱལ་
གནོད་པ་མེད། །ཐུབ་མཚན་ཡུལ་ན་གནས་པ་དང༌། །གསལ་ལ་རྫོགས་པས་འཕགས་པ་ཡིན། ཞེས་
འབྱུང་བ་ལས། དབྱེ་བའི་དབང་དུ་བྱས་ནས། གསེར་གྱི་འཁོར་ལོས་བསྒྱུར་སོགས་བཞི་ཡོད་དེ། གླིང་ཇི་
ཙམ་ལ་དབང་ན། མས་རིམ་བཞིན། གཅིག་ནས་བཞིའི་བར་ལ་དབང་། གླིང་རྣམས་ཀྱི་རྒྱལ་པོར་ཇི་ལྟར་
འགྱུར་ན་ཡས་རིམ་བཞིན། ཕས་བསུ་ནས། མཚོན་བརྩམས་པའི་བར་བྱས་ནས་བསྒྱུར་ཞིང་། སངས་རྒྱས་
དང་འདྲ་བར་དུས་གཅིག་ཏུ་གཉིས་མི་འབྱུང་བ་དང་། ལུས་ལ་མཚན་དང་དཔེ་བྱད་ཀྱིས་བརྒྱན་པའི་ཕྱིར།
དེ་ལྟར་ནའང་སངས་རྒྱས་ཀྱི་མཚན་དཔེ་དང་ནི་མི་འདྲ་སྟེ། ཐུབ་པའི་མཚན་དཔེ་རྣམས་རང་རང་གི་ཡུལ་
ན་གནས་པ་དང་། གསལ་བ་དང་རྫོགས་པས། འཁོར་ལོས་བསྒྱུར་རྒྱལ་གྱི་མཚན་དཔེ་ལས་ཁྱད་པར་
འཕགས་པའི་ཕྱིར། འོ་ན་བསྐལ་པ་དང་པོའི་སེམས་ཅན་གྱི་ཚེ་དང་དཔལ་འབྱོར་འགྲིབ་ཚུལ་ཇི་ལྟར་



གནས་གསུམ་པ། བསྐལ་པ་དང་པོའི་སེམས་ཅན་རྣམས་ཀྱི་གྱི་ཚེ་དང་དཔལ་འབྱོར་འགྲིབ་ཚུལ། 141
ཡིན་ཞེ་ན། བཤད་དུ་ཡོད་དེ། སྔར་བྱུང་སེམས་ཅན་གཟུགས་ཅན་བཞིན། །དེ་ནས་རིམ་གྱི་རོ་ལ་ཆགས། །
ལེ་ལོས་གསོག་འཇོག་བྱས་ནས་ནི། །འཛིན་བཅས་རྣམས་ཀྱིས་ཞིང་དཔོན་བསྟབས། །དེ་ནས་ལས་ཀྱི་
ལམ་ལྷག་པས། །ཚེ་ཐུང་ལོ་ནི་བཅུ་ཡིན་ནོ། །ཞེས་འབྱུང་བ་ལས་ཐོན་པའི་ཕྱིར། དེའི་ཚུལ་ནི་བསྐལ་
པ་དང་པོའི་འཛམ་བུ་གླིང་པའི་མི་ནི་བརྫུས་ཏེ་སྐྱེས་པ་ཚེ་ལོ་དཔག་མེད་ཐུབ་པ། རྫུ་འཕྲུལ་གྱིས་ནམ་
མཁའ་ལ་འགྲོ་བ། མཚན་དཔེ་རྗེས་མཐུན་པ་ཡོད་པ། ལུས་ཀྱི་འོད་ཀྱིས་སྣང་བའི་བྱ་བ་བྱེད་པ། དགའ་
བ་ཟས་སུ་ཟ་བ། དབང་པོ་ཀུན་ཚང་བ་སྟེ་ཁྱད་པར་བདུན་ལྡན་ཞིག་ཡིན། དེའི་ཚེ་སེམས་ཅན་སྤྱི་མཐུན་
གྱི་ལས་ཀྱིས། ས་ཆེན་པོ་འདིའི་སྟེང་དུ་སའི་ཞག་རོ་སྦྲང་རྩི་མ་བསྐོལ་བ་ལྟ་བུ་ལ། ཁ་དོག་མར་གསར་
པའི་མདོག་ལྟ་བུ་ཞིག་གིས་ཁྱབ་པར་གནས། དེ་ནས་སེམས་ཅན་ཁམ་ཟས་ལ་སྲེད་པའི་བག་ཆགས་སད་
པ་ཞིག་གིས་འཛུབ་མོའི་རྩེ་ལ་བླངས་ཏེ་ཟ་པ་དང་མྱངས་པར་བྱས། དེ་གཞན་དག་གིས་ཀྱང་མཐོང་སྟེ། དེ་
བཞིན་དུ་ཟ་པ་དང་མྱངས་པར་བྱས། ཟས་དེ་རགས་པ་ཡིན་པས་རྫུ་འཕྲུལ་གྱིས། ནམ་མཁའ་ལ་འགྲོ་
བའང་མེད། ལུས་ཀྱི་འོད་ཀྱང་ཡལ་ནས་མུན་པ་བྱུང༌། དེ་ལ་ཀུན་འདུས་ཏེ་མྱ་ངན་བྱས་པས། ཉི་མ་དང་
ཟླ་བ་ཤར། དུས་ཚིགས་ཀྱི་ཐོག་མ་ཡང་དེ་གནས་བྱུང་ངོ༌། །དེའི་ཚེ་ཟས་དེ་མང་དུ་ཟོས་པ་རྣམས་མདོག་
ངན། ཉུང་དུ་ཟོས་པ་རྣམས་མདོག་བཟང་བས། ང་ནི་མདོག་བཟང་ལ་ཁྱོད་ནི་ངན་ནོ། །ཞེས་ཁྱད་དུ་བསད་
པའི་ནུས་པས་ཟས་དེ་ཡང་ནུབ་པར་གྱུར། དེ་ལ་ཀུན་གྱིས་མྱ་ངན་བྱས་པས། སེམས་ཅན་སྤྱི་མཐུན་གྱི་
ལས་ཀྱིས་ས་ཆེན་པོ་འདིའི་སྟེང་དུ་སའི་བཅུད་རོ་སྔར་བཞིན་ལ། ཁ་དོག་དོང་ཀའི་མེ་ཏོག་ལྟ་བུ་ཞིག་གིས་
ཁྱབ་པར་གནས། དེ་ལ་ཡང་ཟ་བ་དང་མྱངས་པ་ནས་ཁྱད་གསོད་ཀྱི་བར་སྔར་ལྟར་བྱས་ནས་དེ་ཡང་ཆུབ་
པར་གྱུར། དེ་ལ་ཀུན་གྱི་མྱ་ངན་བྱས་པས། སེམས་ཅན་གྱི་ལས་ཀྱིས་ས་ཆེན་པོ་འདིའི་སྟེང་དུམ་རྨོས་མ་
བཏབ་པའི་འབྲས་ས་ལུ་སོར་བཞི་པ་ཕུབ་མ་དང༌། ཤུན་པ་མེད་པས་གཙང་བ་ནང་པར་བརྫས་ན། ནུབ་སྐྱེ།
ནུབ་བརྔས་ན་ནང་པར་སྐྱེ་བ། བརྔོས་པའི་རྗེས་མི་མངོན་པ་ཞིག་གིས་ཁྱབ་པར་གནས། དེའི་ཚེ་ཟས་དེ་
ཤིན་ཏུ་རགས་པ་ཡིན་པས་སྙིགས་མ་བཤང་གཅིག་གྱུར་ཏེ། དེ་འབྱུང་བའི་ཚེ། ཕོ་མོའི་དབང་པོ་སོ་སོར་



142 བསྐལ་པ་དང་པོའི་སེམས་ཅན་རྣམས་ཀྱི་གྱི་ཚེ་དང་དཔལ་འབྱོར་འགྲིབ་ཚུལ། གནས་གསུམ་པ།
དོད་པར་གྱུར། དེའི་ཚེ་མི་འཁྲིག་པའི་ཆག་ཆགས་སད་པ་འགའ་ཞིག་གིས་ཕན་ཚུན་མིག་བགྲད་དེ་བལྟ་
བ་དང་། ལོག་པར་ཞུགས་སོ། །དེ་གཞན་དག་གིས་མཐོང་སྟེ། བྱ་བ་མིན་པ་བྱས་སོ་ཞེས་བརྗོད་ཅིང་། བོང་
བ་འཐོར་བ་སོགས་བྱས་པས་དེ་མི་མཐོང་བར་བྱ་བའི་ཕྱིར་ཁྱིམ་བརྩིག ཁྱིམ་བརྩིག་པའི་ཐོག་མ་ཡང་དེ་
ནས་བྱུང་། དེའི་ཚེ་འབྲས་ས་ལུ་དེ་ནང་ཟ་ནང་ལེན། ནུབ་ཟ་ནུབ་ལེན་པ་ཞིག་ཡིན་པ་ལ། མི་ལེ་ལོ་ཅན་
འགའ་ཞིག་གིས་ནང་ནུབ་གཉིས་སྟབས་གཅིག་ཏུབླངས། དེ་བཞིན་དུ་གཞན་དག་གིས་ཀྱང་བླངས་ཏེ། དེ་
ནས་ཞག་གཉིས་དང་། གསུམ་དང་། ལྔ་དང་། བདུན་དང༌། ཟླ་ཕྱེད་དང་། ཟླ་བའི་བར་དུ་བླངས་པས།
འབྲས་ས་ལུ་དེ་ཡང་ཕུབ་མ་དང་། ཤུན་པ་དང་བཅས། སླར་འདེབས་དགོས་པར་གྱུར། དེ་ཡང་རྐུ་བ་
སོགས་བྱས་པ་ལ་བརྟེན་ནས་མ་བྱིན་ལེན་གྱི་ལས་ལམ་གྱི་ཐོག་མ་བྱུང་། དེའི་ཚེ་ན་ཀུན་འདུས་ཏེ་གྲོས་
བྱས་ནས། མི་རང་བཞིན་གྱིས་གཤིས་བཟང་བ། བློ་ཚད་པ་ཞིག་ཞིང་དཔོན་དུ་བསྐོས་ཏེ། དེ་ལ་སྟོན་ཐོག་
དྲུག་ཤས་འབུལ་བ་དང། དེས་ཀྱང་ཆད་པ་དྲང་པོར་གཅོད་པ་བྱས། དེ་ལ་མང་པོས་བཀུར་བའི་རྒྱལ་པོར་
གྲགས་ཤིང་། དེ་ནས་རྒྱུད་པ་ལ་ཤཱཀྱའི་གདུང་རབས་རྣམས་བྱུང་ངོ༌། །དེ་བཞིན་དུ་བྲམ་ཟེ་དང༌། རྗེའུ་
རིགས་དང་། དམངས་རིགས་ཏེ་རིགས་གསུམ་དང་། གསོད་པ་དང་། རྫུན་སྨྲ་བ་སོགས་ལས་ལམ་ལྷག་
མ་རྣམས་ཀྱང་བྱུང་། དེ་ནས་མི་དགེ་བཅུའི་ལས་ལྷག་པར་སྤྱད་པས་ཚེ་དང་། ལོངས་སྤྱོད་རིམ་གྱི་བྲི་ནས་
ཚེ་ལོ་བཅུ་པ་ལ་ག་པར་གྱུར་ཏོ། །དེའི་ཚེ་ཡང་བསྐལ་པ་བར་མ་གསུམ་འབྱུང་བ་ཡིན་ཏེ། བསྐལ་པ་མཚོན་
དང་ནད་དང་ནི། །མུ་གེ་དག་གི་ཚར་ཕྱིར་ཏོ། །ཞག་རྣམས་དང་ནི་ཟླ་བ་དང༌། །ལོ་བདུན་དག་ཏུགོ་རིམས་
བཞིན། ཞེས་འབྱུང་བ་ལས་མཚོན་གྱི་བསྐལ་པ་ཞག་བདུན། དེའི་སྔོན་དུ་ནད་ཀྱི་བསྐལ་པ་ཞག་བདུན་
དང༌། ཟླ་བ་བདུན། དེའི་སྔོན་དུ་མུ་གེའི་བསྐལ་པ་ཞག་བདུན་དང་། ཟླ་བ་བདུན། ལོ་བདུན་འབྱུང་བའི་
ཕྱིར། འོ་ན་སྣོད་ཀྱི་འཇིག་རྟེན་འཇིག་པའི་རྒྱུ་དེ་གང་ཞེ་ན། བཤད་དུ་ཡོད་དེ། མེ་དང་ཆུ་དང་རླུང་དག་
གིས། །འཇིག་པ་དག་ནི་ཡང་གསུམ་ཡིན། ཞེས་འབྱུང་བ་ལས་ཐོན་ཞིང་། དེ་གསུམ་གྱིས་འཇིག་པའི་རྩེ་
མོ་ཡང་། བསམ་གཏན་གཉིས་སོགས་གསུམ་པོ་དག །དེ་དག་གི་རྩེ་གོ་རིམས་བཞིན། ཞེས་འབྱུང་བ་ཉིད་



143
རྨས
གནས་གསུམ་པ།
སྣོད་ཀྱི་འཇིག་རྟེན་འཇིག་པའི་རྒྱུ།།
ཀྱིས། བསམ་གཏན་གཉིས་པ་ནི་མེས་འཇིག་པའི་རྩེ་མོ་དང༌། གསུམ་པ་ནི་ཆུས་འཇིག་པའི་རྩེ་མོ་དང་།
བཞི་པ་ནི་རླུང་གིས་འཇིག་པའི་རྩེ་མོ་ཡིན་པའི་ཕྱིར་ཏེ། བསམ་གཏན་གཉིས་པའི་འོག་མ། དང་པོ་མེས་
བསྲེག གསུམ་པའི་འོག་མ། གཉིས་པ་ཆུས་བསྲུབས། བཞི་པའི་འོག་མ་གསུམ་པ་རླུང་གིས་འཐོར་བར་
བྱེད་པའི་ཕྱིར་ཏེ། རང་འགྲེལ་ལས། འཇིག་པའི་ལྷག་མ་གང་ཡིན་པ་དེ་དག་ནི་རྩེ་མོ་ཞེས་བྱའོ། །ཞེས་
གསུངས་པ་དང་། དེ་མ་ཟད། དེ་ཡི་སྐྱོན་དང་ཆོས་མཐུན་ཕྱིར། ཞེས་འབྱུང་བ་ལས། བསམ་གཏན་དང་པོ་
ན་རྟོག་དཔྱོད་མེ་ལྟ་བུ་དང་། གཉིས་པ་ན་དགའ་བ་དེ་ཆུ་ལྟ་བུ་དང་། གསུམ་པ་ན་དབུགས་འབྱུང་རྔུབ་རླུང་
དང་འདྲ་བ་ཡོད་པ་ལས་ཡིན་པའི་ཕྱིར། བསམ་གཏན་བཞི་པ་ན་འབྱུང་བ་དེ་དག་གིས་འཇིག་པ་མེད་དེ།
བཞི་པ་ན་མེད་མི་གཡོའི་ཕྱིར། ཞེས་འབྱུང་བ་ལས། ནང་གི་སྐྱོན་དེ་རྣམས་ཀྱིས་མི་གཡོ་བའི་ཕྱིར། འོ་ན།
བཞི་པའི་སྣོད་རྟག་པར་འགྱུར་རོ། །ཞེ་ན། མི་འགྱུར་ཏེ། མི་རྟག་དེ་ཡི་གཞལ་མེད་ཁང་། སེམས་ཅན་བཅས་
ཏེ་འབྱུང་འཇིག་ཕྱིར། ཞེས་འབྱུང་བ་ལས། བཞི་པའི་ལྷ་དང་མཉམ་དུ་འབྱུང་ཞིང་འཇིག་པའི་ཕྱིར། འོ་ན་
འབྱུང་བ་གསུམ་གྱིས་འཇིག་པའི་གོ་རིམས་ཇི་ལྟར་ངེས་ཤེ་ན། བཤད་དུ་ཡོད་དེ། མེ་ཡིས་བདུན་ནོ་ཆུ་ཡིས་
གཅིག །དེ་ལྟར་ཆུ་བདུན་ཐལ་ནས་ཀྱང༌། །མེ་ཡིས་བདུན་ནོ་ངེ་ནས་ནི། །མཇུག་ཏུ་རླུང་གིས་འཇིག་པ་ཡིན།
ཞེས་འབྱུང་བ་ལས། མེས་འཇིག་བདུན་བཏུད་པའི་རྗེས་སུ། ཆུས་འཇིག་གཅིག་སྟེ། དེ་ལྟར་མེ་འཇིག་
བདུན་བདུན་གྱི་རྗེས་སུ། ཆུས་འཇིག་རེ་རེ་སྟེ་བདུན། ཡང་མེས་འཇིག་བདུན། ཐམས་ཅད་ཀྱི་རྗེས་སུ་
རླུང་གིས་འཇིག་པའི་ཕྱིར། བསྡོམས་ན། མེས་འཇིག་པ་ལྔ་བཅུ་རྩ་དྲུག་དང་། ཆུས་འཇིག་པ་བདུན། རླུང་
གིས་འཇིག་པ་གཅིག འདི་ལྟར་བྱས་ན། གདགས་པར། དགེ་རྒྱས་པའི་ལྷའི་ཚེ་ཚད་བསྐལ་ཆེན་དྲུག་ཅུ་རྩ་
བཞིར་བཤད་པ་ལེགས་པར་དྲངས་པར་འགྱུར་རོ། །ཞེས། རང་འགྲེལ་ལས་སོ། གཉིས་པ་ཕྱོགས་བཅུའི་
འཇིག་རྟེན་གྱི་ཁམས་ཚད་མེད་པ་ཡིན་ཏེ། མདོ་དེ་ལས་བསམ་གྱི་མི་ཁྱབ་པ་ཞིག་གསུངས་པའི་ཕྱིར།།



144
གནས་ཀྱི་མཇུག་བསྡུ།
གནས་གསུམ་པ།
སྨྲས་པ། འཇིག་རྟེན་གསལ་བའི་གསུང་རབ་དགོངས་པ་བཞིན། །འཇིག་རྟེན་གསུམ་གྱི་ངང་ཚུལ་འདི་ཡིན་
ཞེས། །འཇིག་རྟེན་ལག་པའི་མཐིལ་དུ་བྱིན་ལྟ་ཡི། །འཇིག་རྟེན་སྔོན་མེད་ལེགས་བཤད་ཨེ་མ་མཚར། །
ཆོས་མངོན་པ་མཛོད་ཀྱི་དགོངས་པ་ལེགས་པར་བཤད་པ་ཤེས་བྱ་རབ་གསལ་ལས་གནས་གསུམ་པའི་
རྣམ་པར་བཤད་པའོ།།
པ་
༢
ཅ་
ས
E
ཙ ︽ས
རྒྱབ



གནས་བཞི་པ།
རྣམ་པར་རིག་བྱེད་ཀྱི་གཟུགས།
145
༄༅། །ཆོས་མངོན་བ་མཛོད་ཀྱི་དགོངས་བ་ལེགས་བར་བཤད་བ་ཤེས་བྱ་
རབ་གསལ་ཞེས་བྱ་བ་ལས་གནས་བཞི་བ་
བཞུགས་སོ།།
༄༅། །འོ་ན་ཇི་སྐད་བཤད་པའི་སྣོད་བཅུད་ཀྱི་འཇིག་རྟེན་དེ་དག་གང་ལས་སྐྱེས་པ་ཡིན་ཞེ་ན། རང་
རང་གི་ཐུན་མོང་དང་ཐུན་མོང་མ་ཡིན་པའི་རྒྱུ་ལས་བྱུང་བས། རྒྱུ་མེད་དང་མི་མཐུན་པའི་རྒྱུ་ལས་
བྱུང་བ་མ་ཡིན་ཞེས་འཆད་པ་ལ། ལས་ལས་འཇིག་རྟེན་སྣ་ཚོགས་སྐྱེས། ཞེས་གསུངས། ལས་ཀྱི་རྣམ་
གཞག་བཤད་དུ་ཡོད་དེ། མདོར་བསྟན། རྒྱས་བཤད། མདོ་ལས་བྱུང་བའི་རྣམ་གྲངས་བཤད་པ་
རྣམས་སུ་ཡོད་པའི་ཕྱིར། དང་པོ་ཡོད་དེ། དེ་ནི་སེམས་པ་དང་དེས་བྱས། ཞེས་ཚིགས་བཅད་གཅིག་
བྱུང༌། སྤྱིར་ལས་ཞེས་པ་རང་དང་མཚུངས་ལྡན་གྱི་སེམས་ཡུལ་ལ་གཡོ་བར་བྱེད་པའི་གཟུགས་ཅན་
ཞིག་ལ་འདོད་ཅིང་། དེ་ལ་ཡང་། སྒྲས་དབྱེ་ན། སེམས་པའི་ལས་དང་། བསམ་པའི་ལས་གཉིས་དང༌།
དང་པོ་ཡིད་ལས་སུ་བྱ་བ་དང་། གཉིས་པ་ལ་ལུས་ངག་གི་ལས་གཉིས་ཏེ། སོ་སོ་ལ་རྣམ་པར་རིག་བྱེད་
ཀྱི་ལས་དང་། རྣམ་པར་རིག་བྱེད་མ་ཡིན་པའི་ལས་གཉིས་སུ་དབྱེ་བར་བྱ་བ་ཡིན་པའི་ཕྱིར། དེ་
གཉིས་ལས། དང་པོ་རྣམ་པར་རིག་བྱེད་ཀྱི་གཟུགས་བཤད་དུ་ཡོད་དེ། ལུས་རྣམ་རིག་བྱེད་ཅེས་པ་
ནས། ངག་རྣམ་རིག་བྱེད་ནི་ངག་སྒྲ །ཞེས་པའི་བར་བྱུང་བ་ལས། ལུས་རྣམས་ཀྱི་རྣམ་པར་རིག་
བྱེད་དང་། ངག་གི་རྣམ་པར་རིག་བྱེད་ལ་རིམ་པ་བཞིན། གཟུགས་ཀྱི་སྐྱེ་མཆེད་དང༌། སྒྲའི་སྐྱེ་མཆེད་
ཡིན་པས་ཁྱབ་པ་དང༌། ཁྱད་པར་དུ་ལུས་ཀྱི་རྣམ་པར་རིག་བྱེད་ཁ་དོག་ལས་གཞན་པའི་རྫས་གྲུབ་
དང་། དེས་མཚོན་པའི་འདུས་བྱས་རྣམས་སྐད་ཅིག་གིས་འཇིག་པ་དང་། དེ་ཡང་ཕྱིས་རྒྱུ་དོན་གཞན་
ལ་མི་ལྟོས་པར་འཇིག་ཅིང་། མདོ་སྡེ་པ་ནི་རིག་བྱེད་དེ་ཉིད་མིག་ཤེས་ཀྱི་ཡུལ་གྱི་ཁ་དོག་ཏུ་འདོད་
པའང་ཡིན་པའི་ཕྱིར།



146
རྣམ་པར་རིག་བྱེད་མ་ཡིན་པའི་གཟུགས།
གནས་བཞིཔ།
གཉིས་པ་རྣམ་པར་རིག་བྱེད་མ་ཡིན་པའི་གཟུགས་བཤད་དུ་ཡོད་དེ། སྒྲུབ་བྱེད་ཀྱི་རིགས་པ།
རྒྱུའི་ཁྱད་པར། སའི་ཁྱད་པར། ངོ་བོའི་ཁྱད་པར། རྒྱུ་འབྱུང་བའི་ཆོས་ཀྱི་ཁྱད་པར་གང་དང་ལྡན་པ་
ལས་སྐྱེས་པ་བཤད་པ་སྟེ་ལྔ་ཡོད་པའི་ཕྱིར། དང་པོ་ཡོད་དེ། རྣམ་གསུམ་དྲི་མེད་གཟུགས་གསུངས་
དང་། །འཕེལ་དང་མ་བྱས་ལམ་སོགས་ཕྱིར། ཞེས་འབྱུང་བ་ལས། མདོར། བསྟན་ཡོད་ཐོགས་བཅས་
ཀྱི་གཟུགས། བསྟན་མེད་ཐོགས་བཅས་ཀྱི་གཟུགས། བསྟན་མེད་ཐོགས་མེད་ཀྱི་གཟུགས་དང་
གསུམ་གསུངས་པའི་ཕྱི་མ་རྣམ་པར་རིག་བྱེད་མིན་པའི་གཟུགས་འདི་ལ་དགོངས་པ་དང་ཟག་མེད་
ཀྱི་གཟུགས་གསུངས་པའང་འདི་ལ་དགོངས་པ་དང་། ཡིད་གཞན་དུ་གཡེངས་པའི་ཚེ་རྫས་ལས་བྱུང་
མ་བྱུང་གི་བསོད་ནམས་བདུན་ཚན་གཉིས་རྣམ་པར་འཕེལ་བར་གསུངས་པ་དང་། སྲོག་གཅོད་
སོགས་རང་གིས་མ་བྱས་ཀྱང་གཞན་ལ་བཅོལ་བས་ལས་ལམ་དངོས་གཞི་འབྱུང་བར་གསུངས་པ་དང་།
མཐོང་ལམ་མཉམ་གཞག་ལ་གནས་པའི་ཚེ་འཕགས་ལམ་ཡན་ལག་བརྒྱད་ཀྱི་ཡང་དག་པའི་ངག །ལས་
ཀྱི་མཐའ། འཚོ་བ་གསུམ་ཡོད་པར་གསུངས་པ་དང༌། དགེ་སློང་ཡིད་གཞན་དུ་གཡེངས་པའི་ཚེ་སོ་
ཐར་གྱི་སྡོམ་ལྡན་དུ་གསུངས་པ་དང་། སོ་ཐར་གྱི་སྡོམ་པ་ཆུ་ལོན་ལྟ་བུར་གསུངས་པ་དང་། ཆོས་ཀྱི་
སྐྱེ་མཆེད་པའི་གཟུགས་གསུངས་པ་མཐའ་དག་འདི་ལ་དགོངས་ནས་གསུངས་པའི་ཕྱིར། ཕྱི་མ་གསུམ་
པོ་འདི་ལ་བརྟེན་ནས་སོ་ཐར་སྡོམ་པ་ལ་རྣམ་པར་རིག་བྱེད་མ་ཡིན་པས་ཁྱབ་པར་གྲུབ་སྟེ། རྣམ་པར་
རིག་བྱེད་ཀྱིས་བསྡུས་པའི་སོ་ཐར་སྡོམ་པ་ཡོད་ན་ཡིད་གཡེངས་པའི་ཚེ་སོ་ཐར་སྡོམ་པ་ཡོད་པར་
གསུངས་པ་དེ་རྣམ་པར་རིག་བྱེད་མ་ཡིན་པའི་གཟུགས་ཀྱི་སྒྲུབ་བྱེད་དུ་མི་རུང་། འཆལ་ཚུལ་གྱི་རྒྱུན་
སྡོམ་པའི་ཚུལ་ཁྲིམས་ཡིན་ན། རྣམ་པར་རིག་བྱེད་ཀྱི་གཟུགས་མིན་པས་ཁྱབ། ཆོས་ཀྱི་སྐྱེ་མཆེད་པའི་
གོཟུགས་དང་རྣམ་པར་རིག་བྱེད་མ་ཡིན་པའི་གཞི་མཐུན་མེད་ན་སོ་ཐར་གྱི་སྡོམ་པ་དང་དེའི་གཞི་
མཐུན་མེད་དགོས་པའི་ཕྱིར། དང་པོ་གྲུབ་སྟེ། འདིའི་ཐད་ཀྱི་རང་འགྲེལ་ལས། རྣམ་པར་རིག་བྱེད་
མ་ཡིན་པ་མེད་ན་སོ་སོ་ཐར་པའི་སྡོམ་པའི་ཡང་མེད་པར་འགྱུ ར་ཏེ། ཞེས་གསུངས་པའི་ཕྱིར།



གནས་བཞིཔ།
རྣམ་པར་རིག་བྱེད་མ་ཡིན་པའི་གཟུགས།
147
གཉིས་པ་གྲུབ་སྟེ། དེ་ཉིད་ལས། སྤོང་བ་ནི་འཆལ་བའི་ཚུལ་ཁྲིམས་ཀྱི་གེགས་བྱེད་པའི་ཆུ་ལོན་དུ་
ཡང་གསུངས་ན། རིག་བྱེད་མ་ཡིན་པའི་གཟུགས་མེད་པ་ནི་ཆུ་ལོན་ཡིན་པར་འོས་པ་ཡང་མ་ཡིན་པས།
རྣམ་པར་རིག་བྱེད་མ་ཡིན་པ་ནི་ཡོད་པ་ཁོ་ནའོ། ཞེས་གསུངས་པའི་ཕྱིར། གསུམ་བ་གྲུབ་སྟེ། སོ་ཐར་
སྡོམ་པ་ཡིན་ན། ཆོས་ཀྱི་སྐྱེ་མཆེད་པའི་གཟུགས་ཡིན་དགོས་པའི་ཕྱིར། གཞན་ཡང་། རྣམ་པར་རིག་
བྱེད་ཀྱིས་བསྡུས་པའི་སོ་ཐར་སྡོམ་པ་ཡོད་པ་མི་འཐད་པར་ཐལ། ལུས་ཀྱི་རྣམ་པར་རིག་བྱེད་ཀྱིས་
བསྡུས་པའི་དེ་མེད། ངག་གི་རྣམ་པར་རིག་བྱེད་ཀྱིས་བསྡུས་པའི་དེ་ཡང་མེད་པའི་ཕྱིར་ཏེ། དེ་གཉིས་
ཡིན་ན་རིམ་པ་བཞིན། གཟུགས་ཀྱི་སྐྱེ་མཆེད་དང་། སྒྲའི་སྐྱེ་མཆེད་ཡིན་པས་ཁྱབ་པ་གང་ཞིག །དེ་
གཉིས་གང་རུང་གིས་བསྡུས་པའི་སོ་ཐར་སྡོམ་པ་མེད་པའི་ཕྱིར། །
གཉིས་པ་རྒྱུའི་ཁྱད་པར་ཡོད་དེ། འདོད་གཏོགས་རྣམ་རིག་མིན་སྐད་ཅིག །ཕྱིན་ཆད་འདས་
པའི་འབྱུང་ལས་སྐྱེ། ཞེས་འབྱུང་བ་ལས། འབྱུང་བ་ཆེན་པོ་རྒྱུར་བྱས་པ་ལས་བྱུང་བའི་ཕྱིར། འདོད་
པར་གཏོགས་པའི་རྣམ་པར་རིག་བྱེད་མ་ཡིན་པ་སྐད་ཅིག་དང་པོ་ནི་རང་དང་དུས་མཉམ་པའི་འབྱུང་
བ་ལས་སྐྱེ། དེ་ཕྱིན་ཆད་ནི་འདས་པའི་འབྱུང་བ་ལས་སྐྱེས་པའི་ཕྱིར། །
གསུམ་པ་སའི་ཁྱད་པར་ཡོད་དེ། ཟག་བཅས་ལུས་དང་ངག་གི་ལས། །རང་གི་འབྱུང་བ་དག་
རྒྱུར་བྱས། །ཟག་མེད་གང་དུ་སྐྱེས་པའི་ཡིན། ཞེས་འབྱུང་བ་ལས། ཟག་བཅས་ཀྱི་ལུས་ངག་གི་རིག་
བྱེད་དང་། རིག་བྱེད་མ་ཡིན་པ་ནི་རང་སའི་འབྱུང་བ་དག་ལས་བྱུང་། ཟག་མེད་ཀྱི་ལུས་ངག་གི་ལས་
རིག་བྱེད་མ་ཡིན་པ་ནི་རྟེན་གང་དུ་སྐྱེས་པ་དེའི་འབྱུང་བ་ལས་བྱུང་བའི་ཕྱིར།
བཞི་པ་སོ་སོའི་ཁྱད་པར་ཡོད་དེ། རྣམ་རིག་བྱེད་མིན་མ་ཟིན་དང་། །རྒྱུ་མཐུན་ལས་བྱུང་
སེམས་ཅན་སྟོན། ཞེས་འབྱུང་བ་ལས། རྣམ་པར་རིག་བྱེད་མ་ཡིན་པ་ནི་ལུས་ཅན་མ་ཡིན་པས་མ་ཟིན་
པ་ཡིན་པ་དང་། རྒྱུ་མཐུན་ལས་བྱུང་བ་ཡིན་པ་དང་། རྒྱུད་ཀྱིས་བསྡུས་པས་སེམས་ཅན་དུ་སྟོན་པ་
ཡིན་པའི་ཕྱིར།



148
རྣམ་པར་རིག་བྱེད་མ་ཡིན་པའི་གཟུགས།
གནས་བཞི་པ་
ལྔ་པ་རྒྱུ་འབྱུང་བའི་ཆོས་ཀྱི་ཁྱད་པར་གང་དང་ལྡན་པ་ལས་སྐྱེས་པ་ཡོད་དེ། རྒྱུ་མཐུན་ཟིན་
པའི་འབྱུང་ལས་སྐྱེ། །ཏིང་འཛིན་སྐྱེས་འབྱུང་མ་ཟིན་དང༌། །རྒྱས་བྱུང་ཐ་དད་མིན་ལས་སྐྱེས། ཞེས་
འབྱུང་བ་ལས། འདོད་པའི་རྣམ་པར་རིག་བྱེད་མ་ཡིན་པའི་སོ་ཐར་སྡོམ་པ་ལྟ་བུ་ནི་རྒྱུ་མཐུན་དང་ཟིན་
པའི་འབྱུང་བ་ཆེན་པོ་ལས་སྐྱེས་ལ། ཏིང་ངེ་འཛིན་ལས་སྐྱེས་པའི་བསམ་གཏན་དང་ཟག་མེད་ཀྱི་
སྡོམ་པ་ནི་མ་ཟིན་པའི་འབྱུང་བ་ལས་འབྱུང་བ་དང་། རྒྱས་བྱུང་ཡིན་པ་དང༌། ཀུན་སློང་གི་སེམས་ཐ་
དད་པ་ལས་མི་ལྟོས་པས་འབྱུང་བ་ཐ་དད་མིན་པའི་སྤོང་བ་ཚར་གཅིག་ལས་སྐྱེས་པའི་ཕྱིར། གོང་གི་
ལས་དེ་རྣམས་ཀྱི་ཁྱད་པར་གྱི་ཆོས་གཞན་ཡང་ཡོད་དེ། རྣམ་རིག་མིན་ལུང་བསྟན་མིན་མེད། །གཞན་
ནི་རྣམ་གསུམ་མི་དགེ་ནི། །འདོད་ནའོ་གཟུགས་ནའང་རྣམ་རིག་མིན། །རྣམ་རིག་དཔྱོད་དང་བཅས་
དག་ན། །འདོད་པ་ན་ཡང་སྒྲིབ་པ་མེད། །གང་ཕྱིར་ཀུན་སློང་མེད། ཅེས་འབྱུང་བ་ལས། རྣམ་པར་རིག་
བྱེད་མ་ཡིན་པའི་ལས་དེ་དགེ་མི་དགེ་གང་རུང་དུ་ངེས་པ་དང༌། རྣམ་པར་རིག་བྱེད་དང་སེམས་པ་ནི་
དགེ་མི་དགེ་ལུང་མ་བསྟན་གསུམ་ཆར་དུ་འགྱུར་བ་དང་། མི་དགེ་བའི་ལས་ནི་འདོད་ཁམས་ཁོ་ནར་
ཡོད་ཅིང་། དགེ་བ་དང་ལུང་མ་བསྟན་གྱི་ལས་ཁམས་གསུམ་ཆར་ན་དང་། གཟུགས་ཁམས་ན་བསམ་
གཏན་གྱི་སྡོམ་པ་ཡོད་པས་རྣམ་པར་རིག་བྱེད་མ་ཡིན་པའི་ལས་ཡོད་པ་དང༌། འང་གི་སྒྲས་འདོད་
ཁམས་ན་ངེས་པར་ཡང་ཡོད་པ་དང་། གཟུགས་མེད་ན་ནི་འབྱུང་བ་དང་ལུས་ངག་གི་ལས་མེད་པས་
བསམ་གཏན་གྱི་སྡོམ་པ་མེད་པ་ཡིན་པའི་ཕྱིར། འདི་དེར་ཐལ། སྡོམ་པ་འདི་འབྱུང་འགྱུར་དང་ལུས་
ངག་གི་ལས་ཡིན་པའི་ཕྱིར། རྣམ་པར་རིག་བྱེད་ཀྱི་ལས་དཔྱོད་བཅས་ནི་འདོད་པ་དང་བསམ་གཏན་
དང་པོ་ཁོ་ནར་ཡོད་པ་དང༌། སྒྲིབ་པའི་རྣམ་པར་རིག་བྱེད་ཀྱི་ལས་ནི་ཚངས་པའི་འཇིག་རྟེན་ན་ཡོད་ཀྱི་
འདོད་པ་ན་མེད་དེ། དེ་ན་དེ་ཀུན་ནས་སློང་བྱེད་ཀྱི་དུས་ཀྱི་ཀུན་སློང་མེད་པའི་ཕྱིར། །
འོ་ན། དགེ་མི་དགེ་ལུང་མ་བསྟན་གསུམ་ཇི་ལྟ་བུ་ཞེ་ན། ཡོད་དེ། ཐར་པ། དམ་པའི་དོན་དུ་
དགེ་རྩ་བ། །ངོ་ཚ་ཁྲེལ་ཡོད་བདག་ཉིད་ཀྱིས། །དེ་དག་དང་ལྡན་མཚུངས་ལྡན་གྱིས། །བྱ་བ་ལ་



གནས་བཞི་པ།
དགེ་སོགས་གསུམ་བཤད་པ།
149
སོགས་ཀུན་སློང་བས། །བཟློག་པ་མི་དགེ་དོན་དམ་པར། །ལུང་མ་བསྟན་པས་བསྟན་པ་དག ཅེས་
འབྱུང་བ་ལས། ཆོས་གསུམ་པོ་རེ་རེ་ལ་ངོ་བོ་དང་དབྱེ་བ་གཉིས་གཉིས་ཤེས་པར་བྱ་བ་ཡིན་པའི་
ཕྱིར། དང་པོ་བཤད་དུཡོད་དེ། ལུང་དུ་བསྟན་ཞིང་རང་འབྲས་རྣམ་སྨིན་བདེ་བ་འབྱིན་བྱེད་ཀྱི་རིགས་
སུ་གནས་པ་དགེ་བའི་ངོ་བོ་དང༌། དབྱེ་ན། དོན་དམ་པའི་དགེ་བ། ངོ་བོ་ཉིད་ཀྱི་དགེ་བ། མཚུངས་
ལྡན་གྱི་དགེ་བ། ཀུན་སློང་གི་དགེ་བ་སྟེ་བཞི་ཡོད་ཅིང་། མཚན་གཞིའི་དབང་དུ་བྱས་ན་རིམ་པ་
བཞིན་ཐར་པ་དང་། ངོ་ཚ་ཁྲེལ་ཡོད་དང༌། དེ་དག་དང་མཚུངས་ལྡན་གྱི་སེམས་སེམས་བྱུང་དང་། དེ་
དག་གིས་ཀུན་ནས་སླངས་པའི་ལུས་ངག་གི་ལས་ལྟ་བུ་ཡིན་པའི་ཕྱིར། གཉིས་བ་བཤད་དུ་ཡོད་དེ།
ལུང་དུ་བསྟན་ཞིང་རང་འབྲས་རྣམ་སྨིན་སྡུག་བསྔལ་འབྱིན་བྱེད་ཀྱི་རིགས་སུ་གནས་པ་མི་དགེ་བའི་ངོ་
བོ། དབྱེ་ན། དོན་དམ་པའི་མི་དགེ་བ་སོགས་བཞི་ཡོད་ཅིང་། མཚན་གཞི་ཡང་རིམ་པ་བཞིན་འཁོར་
བ་དང་ཁོང་ཁྲོ་དང༌། དེ་དང་མཚུངས་ལྡན་གྱི་སེམས་སེམས་བྱུང་དང་། དེས་ཀུན་ནས་སླངས་པའི་
ལུས་ངག་གི་ལས་ལྟ་བུ་ཡིན་པའི་ཕྱིར། གསུམ་པ་བཤད་དུ་ཡོད་དེ། དགེ་མི་དགེ་གང་རུང་མ་ཡིན་
པའི་ཆོས་ལུང་མ་བསྟན་གྱི་ངོ་བོ་དང༌། དབྱེ་ན། དོན་དམ་པའི་ལུང་མ་བསྟན་སོགས་བཞི་ཡོད་ཅིང་།
མཚན་གཞི་ཡང་གོ་རིམ་བཞིན་དུ་འདུས་མ་བྱས་གསུམ་དང་། དབང་པོ་གཟུགས་ཅན་པ་དང་། ཁམས་
གོང་གི་སས་བསྡུས་ཀྱི་ཉོན་མོངས་པ་མཚུངས་ལྡན་དང་བཅས་པ་དང༌། སྤྲུལ་སེམས་ཀྱིས་ཀུན་ནས་
སླངས་པའི་ལུས་ངག་གི་ལས་ལྟ་བུ་ཡིན་པའི་ཕྱིར། འོ་ན། ཀུན་སློང་མེད་ཅེས་གསུངས་ན། དེ་ལས་
བཟློག་པའི་ཀུན་སློང་དེ་ཇི་ལྟ་བུ་ཡིན་ཞེ་ན། བཤད་དུ་ཡོད་དེ། ཀུན་སློང་རྣམ་གཉིས་རྒྱུ་དང་ནི། །དེ་
ཡི་དུས་ཀྱི་སློང་ཞེས་བྱ། །གཉིས་ལས་དང་པོ་རབ་འཇུག་བྱེད། །གཉིས་པ་རྗེས་སུ་འཇུག་བྱེད་ཡིན།
ཞེས་འབྱུང་བ་ལས། རྒྱུའི་ཀུན་སློང་དང་དུས་ཀྱི་ཀུན་སློང་གཉིས་ལས་དང་པོ་བྱ་བ་དེ་རྩོམ་པའི་སྔ་
རོལ་ཏུ་འདི་བྱའོ་ཞེས་འཇུག་པར་བྱེད་པ་ཡིན། གཉིས་པ་ནི་བྱ་བ་དེའི་རྗེས་སུ་འཇུག་བྱེད་ཡིན་པའི་
ཕྱིར། དེ་དག་གི་མཚན་གཞི་ཡང་ཡོད་དེ། མཐོང་བས་སྤང་བྱའི་རྣམ་ཤེས་ནི། །རབ་ཏུ་འཇུག་བྱེད་ཡིན་



150
རྒྱུའི་ཀུན་སློང་དང་དུས་ཀྱི་ཀུན་སློང་བཤད་པ།
གནས་བཞིཔ།
ཡིད་ནི། །སྒོམ་པས་སྤང་བྱ་གཉིས་ཀ་ཡིན། །ལྔ་ནི་རྗེས་སུ་འཇུག་བྱེད་ཡིན། ཞེས་འབྱུང་བ་ལས་མཐོང་
སྤངས་སུ་གྱུར་པའི་རྣམ་ཤེས་ནི་རབ་ཏུ་འཇུག་བྱེད་དང་། སྒོམ་སྤངས་སུ་གྱུར་པའི་ཡིད་ཤེས་ནི་རྒྱུའི་
ཀུན་སློང་དང་དུས་ཀྱི་ཀུན་སློང་གཉིས་ཀ་ཡིན་པ་ཡོད་པ་དང༌། དབང་ཤེས་ལྔ་ནི། རྗེས་སུ་འཇུག་
བྱེད་ཁོ་ན་ཡིན་པའི་ཕྱིར། གཉིས་པ་གྲུབ་སྟེ། དེ་ལ་ཁ་ནང་བལྟས་དང་། ཕྱི་བལྟས་གཉིས་ཀ་ཡོད་པའི་
ཕྱིར། གསུམ་པ་གྲུབ་སྟེ། དེ་ཁ་ཕྱིར་བལྟས་དང་རྟོག་མེད་དུ་ངེས་པ་ཡིན་པའི་ཕྱིར། རྗེས་སུ་འཇུག་ཚུལ་
ཡང་ཡོད་དེ། རབ་ཏུ་འཇུག་བྱེད་དགེ་སོགས་ལས། རྗེས་འཇུག་བྱེད་ཀྱང་རྣམ་གསུམ་འགྱུར། །ཐུབ་
པའི་འདྲ་བའམ་དེ་དགེ་བ། ཞེས་འབྱུང་བ་ལས། སྤྱིར་བཏང་ལ་རབ་ཏུ་འཇུག་བྱེད་དགེ་བ་ལས་རྗེས་
སུའཇུག་བྱེད་ཀྱང་། དགེ་བ་སོགས་གསུམ་ཅི་རིགས་སུ་འགྱུར་ཀྱང་། དམིགས་ཀྱིས་བསལ་ན་མ་ངེས་
པའི་ཕྱིར་དང་། ཁྱད་པར་ཐུབ་པའི་རབ་ཏུའཇུག་བྱེད་ནི་དགེ་བ་དང་ལུང་དུམ་བསྟན་པ་ལས་རྗེས་སུ་
འཇུག་བྱེད་ཀྱང་དེ་གཉིས་སུ་འདུ་བའམ་ལུང་མ་བསྟན་ལས་རྗེས་འཇུག་དགེ་བར་འགྱུར་བ་ཡོད་ཀྱི།
རྒྱུའི་ཀུན་སློང་དགེ་བ་ལས་རྗེས་འཇུག་དུས་ཀྱི་ཀུན་སློང་ལུང་མ་བསྟན་དུ་འགྱུར་བ་མེད་པ་ཡིན་པའི་
ཕྱིར། གོང་དུཡིད་ཤེས་སྒོམ་སྤང་དང་སྒོ་ལྔའི་ཤེས་པ་ཀུན་སློང་དུ་བཤད་པ་ཡང་ངེས་པ་མིན་ཏེ། རྣམ་
སྨིན་ལས་སྐྱེས་གཉིས་ཀ་མིན། ཞེས་འབྱུང་བ་ལས། རྣམ་སྨིན་སྐྱེས་ཡིན་ན་ནི་འབད་མེད་དུ་འཇུག་
པས་རབ་ཏུ་འཇུག་པ་དང་རྗེས་འཇུག་གཉིས་ཀ་མ་ཡིན་པའི་ཕྱིར།
འོ་ན། ཇི་སྐད་བཤད་པའི་རྣམ་པར་རིག་བྱེད་མ་ཡིན་པའི་ལས་དེ་ལ་ཇི་ཙམ་ཡོད་པ་ཡིན་ཞེ་
ན། བཤད་དུ་ཡོད་དེ། རྣམ་རིག་མིན་རྣམ་གསུམ་ཞེས་བྱ། །སྡོམ་དང་སྡོམ་པ་མིན་དང་གཞན། ཞེས་
འབྱུང་བ་ལས། སྡོམ་པ་དང༌། སྡོམ་མིན་དང་། བར་མ་གསུམ་ཡོད་ཅིང་། དང་པོ་ལ་ཡང་། སྡོམ་པ་སོ་
སོར་ཐར་ཅེས་བྱ། །དེ་བཞིན་ཟག་མེད་བསམ་གཏན་སྐྱེས། ཞེས་སོ་ཐར་གྱི་སྡོམ་པ། བསམ་གཏན་གྱི་
སྡོམ་པ། ཟག་མེད་ཀྱི་སྡོམ་པ་དང་གསུམ་ཡོད་པའི་ཕྱིར། གཉིབ་བ་རྒྱས་བཤད་ལ་ལྔ་ཡོད་དེ།
སྡོམ་པ་གསུམ་བཤད་པ་དང་། ཞར་ལ་སྡོམ་པའི་རྣམ་གྲངས་གཞན་བཤད་པ་དང༌། རིག་བྱེད་དང་



151
གནས་བཞི་པ། སོ་ཐར་སྡོམ་པའི་དབྱེ་བ་དང་། དབྱེ་བ་སོ་སོའི་མཚན་ཉིད་བཤད་པ།
རིག་བྱེད་མ་ཡིན་པ་དུས་ཇི་སྲིད་དུ་ལྡན་ཚུལ་དང་། འཐོབ་གཏོང་བྱེད་ཚུལ་དང་། སྡོམ་པ་དང་སྡོམ་
མིན་ལྡན་པའི་གང་ཟག་བཤད་པ་རྣམ་སུ་ཡོད་པའི་ཕྱིར། དང་པོ་ལ་གསུམ་ཡོད་པ་ལས། དང་པོ་སོ་
ཐར་སྡོམ་པ་ལ་ལྔ་ཡོད་དེ། དབྱེ་བ་དང་། སོ་སོའི་མཚན་ཉིད་དང་། རྣམ་གྲངས་དང་། སྒྲ་དོན་དང་།
ལྡན་པའི་གང་ཟག་བཤད་པ་རྣམ་སུ་ཡོད་པའི་ཕྱིར། དང་པོ་ཡོད་དེ། སོ་སོར་ཐར་ཅེས་བྱ་རྣམ་
བརྒྱད། །རྫས་སུ་རྣམ་པ་བཞི་ཡིན་ནོ། །མཚན་ལས་མིང་ནི་འཕོ་བའི་ཕྱིར། །ཐ་དད་དེ་དག་འགལ་བ་
མེད། ཅེས་འབྱུང་བ་ལས། མིང་གིས་དབྱེ་ན། དགེ་སློང་ཕ་མ། དགེ་སློབ་མ། དགེ་ཚུལ་ཕ་མ། དགེ་
བ་སྙེན་ཕ་མ། བསྙེན་གནས་ཀྱི་སྡོམ་པ་སྟེ་བརྒྱད་དང༌། རྫས་གཅིག་པའི་སྒོ་ནས་བསྡུ་ན་དགེ་སློང་
གི་སྡོམ་པ། དགེ་ཚུལ་གྱི་སྡོམ་པ། དགེ་བསྙེན་གྱི་སྡོམ་པ། བསྙེན་གནས་ཀྱི་སྡོམ་པ་དང་བཞིར་
འདུས། དེའི་རྒྱུ་མཚན་ཡང༌། དགེ་སློང་མ་མཚན་གྱུར་པ་ན་སྡོམ་པ་མི་གཏོང་བར་དགེ་སློང་ཕ་ཞེས་
མིང་འཕོ་བ་དང་། དེ་བཞིན་དུ་དགེ་སློབ་མ་དང་། དགེ་ཚུལ་མ་མཚན་གྱུར་པ་ན་ཡང་དགེ་ཚུལ་ཕ་
ཞེས་མིང་འཕོ་བ་ཙམ་ཡིན་ཞིང་། །འོག་མ་གཉིས་ལ་དེའི་རིགས་པ་བསྒྲེ་བ་དང་། དགེ་བསྙེན་གྱི་སྡོམ་
པ་སོགས་གསུམ་ངོ་བོ་ཐ་དད་པ་དང༌། དེ་ཡིན་ཀྱང་རྒྱུད་གཅིག་ལ་གནས་པ་ལ་འགལ་བ་མེད་པ་
སོགས་ཡིན་པའི་ཕྱིར། གཉིས་པ་སོ་སོའི་མཚན་ཉིད་ཡོད་དེ། སྤང་བྱ་ལྔ་བརྒྱུད་བཅུདང་ནི། །ཐམས་
ཅད་སྤོང་བར་མནོས་པ་ལས། །དགེ་བསྙེན་དང་ནི་བསྙེན་གནས་དང༌། །དགེ་ཚུལ་ཆེད་དང་དགེ་
སློང་ཉིད། ཅེས་འབྱུང་བ་ལས། སྲོག་གཅོད། མ་བྱིན་ལེན། འདོད་ལོག རྫུན། མྱོས་འགྱུར་ཏེ་སྤང་བྱ་
ལྔ་ཇི་སྲིད་འཚོའི་བར་དུ་སྤོང་བར་མནོས་པས་རབ་ཏུ་ཕྱེ་བའི་སོ་ཐར་གྱི་སྡོམ་པ་དེ་དགེ་བསྙེན་གྱི་
སྡོམ་པའི་ངོ་བོ། འདོད་ལོག་གི་དོད་དུ་མི་ཚངས་སྤྱོད་སྦྱར་ནས་ལྔ་པོའི་སྟེང་དུ་གར་སོགས་ཕྲེང་སོགས་
གཅིག་ཏུ་བྱས་པ་དང༌། མལ་སྟན་ཆེ་མཐོ། ཕྱི་དྲོའི་ཁ་ཟས་ཏེ་སྤང་བྱ་བརྒྱད་ཉིན་ཞག་གཅིག་ཏུ་སྤོང་
བར་ནུས་པས་རབ་ཏུ་ཕྱེ་བའི་སོ་ཐར་གྱི་སྡོམ་པ་དེ་བསྙེན་གནས་ཀྱི་སྡོམ་པའི་ངོ་བོ་དང་། བརྒྱད་པོ་
དེའི་སྟེང་དུ་གསེར་གངུལ་ལེན་པ་དང་གར་སོགས་ཕྲེང་སོགས་གཉིས་སུ་ཕྱེ་བ་སྟེ་སྤང་བྱ་བཅུ་ཇི་སྲིད་



152
སོ་ཐར་སྡོམ་པའི་རྣམ་གྲངས་དང་། སྒྲ་དོན་བཤད་པ།
གནས་བཞི་པ།
འཚོའི་བར་དུ་སྤོང་བར་ནུས་པས་རབ་ཏུ་ཕྱེ་བའི་སོ་ཐར་གྱི་སྡོམ་པ་དེ་དགེ་ཚུལ་གྱི་སྡོམ་པའི་ངོ་བོ་
དང༌། ལུས་ངག་གི་སྤང་བྱ་བདུན་པོ་སྤོང་བར་ནུས་པས་རབ་ཏུཕྱེ་བའི་སོ་ཐར་གྱི་སྡོམ་པ་དེ་དགེ་སློང་
གི་སྡོམ་པའི་ངོ་བོ་ཡིན་པའི་ཕྱིར། གར་སོགས་ཕྲེང་སོགས་རབ་བྱུང་ལ་གཉིས་སུ་འབྱེད་ཅིང་། ཁྱིམ་པ་
ལ་གཅིག་ཏུ་སྡུད་པའི་རྒྱུ་མཚན་ཡོད་དེ། རབ་བྱུང་ལ་དེ་དགག་བྱ་ཆེ། དེ་ལ་ལྟོས་ན་ཁྱིམ་པ་ལ་དགག་
བྱ་ཆུང་བའི་ཕྱིར་དང༌། ཁྱིམ་པ་ལ་བསླབ་པའི་གྲངས་མང་ན་སྐྱིད་ལུག་པའི་དགག་བྱ་ཡང་ཡོད་པའི་
ཕྱིར། །
གསུམ་པ་རྣམ་གྲངས་ཡོད་དེ། ཚུལ་ཁྲིམས་དང་ནི་ལེགས་སྤྱད་དང་། །ལས་དང་སྡོམ་པ་ཞེས་
བྱའོ། ཞེས་འབྱུང་བ་ལས། སྡིག་པ་སྲུང་བར་བྱེད་པས་ན་ཚུལ་ཁྲིམས་དང་། མཁས་པ་རྣམས་ཀྱིས་
བསྔགས་པས་ན་ལེགས་སྤྱད་དང༌། བྱ་བའི་རང་བཞིན་ཡིན་པས་ན་ལས་དང་། ལུས་ངག་སྡོམ་
པས་ན་སྡོམ་པ་ཞེས་བྱ་བ་ཡིན་པའི་ཕྱིར། བཞི་པ་སྒྲ་དོན་ཡོད་དེ། དང་པོའི་རྣམ་རིག་རྣམ་རིག་
མིན། །སོ་སོ་ཐར་དང་བྱ་བའི་ལམ། ཞེས་འབྱུང་བ་ལས། སྡོམ་པ་བླངས་དུས་ཀྱི་རྣམ་པར་རིག་བྱེད་
ཀྱི་ལས་སྐད་ཅིག་དང་པོ་ནི་སྦྱོར་བའི་སྐབས་སུ་ཡོད་ལ། དང་པོར་ཐར་པས་སོ་སོ་ཐར་པ་ཁོ་ན་ཡིན་
པ་དང༌། དེའི་སྐད་ཅིག་གཉིས་པ་སོགས་ནི་སོ་ཐར་དང་དེའི་སྡོམ་པ་གཉིས་ཀ་ཡིན་པ་དང་། རྣམ་པར་
རིག་བྱེད་མ་ཡིན་པའི་ལས་སྐད་ཅིག་དང་པོ་ནི་དངོས་གཞིའི་དབང་དུ་བྱས་ཤིང་། སོ་སོ་ཐར་པ་དང་
སོ་སོ་ཐར་པའི་སྡོམ་པ་གཉིས་ཀ་ཡིན། དེའི་སྐད་ཅིག་གཉིས་པ་ཕན་ཆད་ནི་སོ་ཐར་གྱི་སྡོམ་པ་ཁོ་ན་
ཡིན་པའི་ཕྱིར་ཏེ། རང་འགྲེལ་ལས། སྡོམ་པ་ཡང་དག་པར་བླངས་པའི་རྣམ་པར་རིག་བྱེད་དང་རིག་
བྱེད་མ་ཡིན་པ་དང་པོ་དག་ནི་སོ་སོ་ཐར་པ་ཞེས་བྱ་སྟེ། དེས་སྡིག་པ་ལས་སོ་སོ་ཐར་པའི་ཕྱིར་ཏེ།
སྤངས་པའི་ཕྱིར་ཞེས་བྱ་བའི་ཐ་ཚིག་གོ །སོ་སོ་ཐར་པའི་སྡོམ་པ་ཞེས་ཀྱང་བྱ་སྟེ། ལུས་ངག་སྡོམ་པའི་
ཕྱིར་རོ། །ལས་ཀྱི་ལམ་ཞེས་ཀྱང་བྱ་ལ། སྐད་ཅིག་མ་གཉིས་པ་ལ་སོགས་པ་ནི་སོ་སོ་ཐར་པའི་སྡོམ་པ་
ཁོ་ན་ཡིན་གྱི། སོ་སོ་ཐར་པ་ནི་མ་ཡིན་པས་མཇུག་ཡིན་གྱི། ལས་ཀྱི་ལམ་དངོས་ནི་མིན་ནོ། །ཞེས་



153
གནས་བཞི་པ། བསམ་གཏན་དང་། ཟག་མེད་ཀྱི་སྡོམ་པ་བཤད་པ།
གསུངས་པའི་ཕྱིར། འདི་ལྟར་བཤད་ན་རྩ་འགྲེལ་འདི་རྣམས་ཀྱིས་རྣམ་པར་རིག་བྱེད་ཀྱིས་གཟུགས་
ཀྱིས་བསྡུས་པའི་སོ་ཐར་སྡོམ་པ་བསྟན་པའི་ལུགས་ཟློག་པར་འགྱུར་རོ། ལྔ་བ་ལྡན་པའི་གང་ཟག་
ཡོད་དེ། སོ་སོ་ཐར་དང་ལྡན་པ་བརྒྱད། ཅེས་འབྱུང་བ་ལས། དགེ་སློང་ནས་བསྙེན་གནས་པའི་བར་
བརྒྱད་ནི་རིམ་པ་བཞིན་སོ་ཐར་གྱི་སྡོམ་པ་བརྒྱད་དང་ལྡན་པ་ཡིན་པའི་ཕྱིར། ཕྱི་རོལ་པའི་རྒྱུད་ལ་ནི་
ཡང་དག་པར་བླངས་པའི་ཚུལ་ཁྲིམས་ཡོད་ཀྱང་། སོ་སོར་ཐར་པའི་སྡོམ་པ་ཡོད་པ་ནི་མིན་ཏེ། རང་
འགྲེལ་ལས། ཡང་ཅི་ཕྱི་རོལ་པ་རྣམས་ལ་ཡང་དག་པར་བླངས་པའི་ཚུལ་ཁྲིམས་མེད་དམ་ཞེ་ན། ཡོད་
མོད་ཀྱི་སོ་སོ་ཐར་པའི་སྡོམ་པ་ནི་མ་ཡིན་ནོ། ཅིའི་ཕྱིར་ཞེ་ན། དེ་ནི་སྲིད་པ་ལ་བརྟེན་པའི་ཕྱིར་གཏན་
དུ་སྡིག་པ་ལས་སོ་སོ་ཐར་པར་བྱེད་པ་ནི་མ་ཡིན། ཞེས་གསུངས་པའི་ཕྱིར། འདི་ཡིན་པ་ལས་ན་མི་དགེ་
བཅུ་སྤོང་གི་ཚུལ་ཁྲིམས་ཐོབ་མ་མྱོང་བའི་སེམས་ཅན་མེད་ཀྱང་། སོ་ཐར་གྱི་སྡོམ་པ་ཐོབ་མ་མྱོང་བའི་
སེམས་ཅན་མཐའ་ཡས་སོ་ཞེས་སྨྲའོ། །
གཉིས་པ་བསམ་གཏན་གྱི་སྡོམ་པ་དང་གསུམ་པ་ཟག་མེད་ཀྱི་སྡོམ་པ་བཤད་དུ་ཡོད་དེ། གང་
ལ་ལྡན་པའི་དབང་དུ་བྱས་ན། བསམ་གཏན་སྐྱེས་དང་དེ་ལྡན་པ། ཟག་མེད་འཕགས་པའི་སེམས་ཅན་
དང༌། ཞེས་འབྱུང་བ་ལས། དང་པོ་བསམ་གཏན་གྱི་ཉེར་བསྡོགས་དང་དངོས་གཞི་གང་རུང་ཐོབ་པ་ལ་
ལྡན། གཉིས་པ་ནི། འཕགས་པ་གང་ཡིན་ལ་ལྡན། གང་གི་རྗེས་སུ་འབྲང་བའི་དབང་དུ་བྱས་ན། ཐ་
མ་གཉིས་ནི་སེམས་རྗེས་འབྲང་། ཞེས་འབྱུང་བ་ལས། སེམས་ཡོད་མེད་ཀྱི་རྗེས་སུ་འབྲངས། སྡོམ་པ་
གང་དུ་འགྱུར་བའི་དབང་དུ་བྱས་ན། བར་ཆད་མེད་ལམ་སྐྱེས་དེ་གཉིས། །མི་ལྕོགས་མེད་ལ་སྤོང་ཞེས་
བྱ། ཞེས་འབྱུང་བ་ལས། སྡོམ་པ་དེ་གཉིས་བར་ཆད་མེད་ལམ་དགུའི་མི་ལྕོགས་མེད་ལ་བརྟེན་ནས་
སྐྱེས་ན་སྤོང་བའི་སྡོམ་པར་འགྱུར་བའི་ཕྱིར། དེ་ལྟར་ན་སྡོམ་པ་གསུམ་གྱི་ངོ་བོ་ཡོད་དེ། འདོད་པའི་
སས་བསྡུས་ཀྱི་ངེས་འབྱུང་གི་ཚུལ་ཁྲིམས་སུ་གྱུར་པའི་གཟུགས་ཅན་དགེ་བ་དེ་དང་པོ་དང་། གཟུགས་
ཀྱི་སས་བསྡུས་པའི་ཚུལ་ཁྲིམས་དེ་གཉིས་པའི་ངོ་བོ་དང་། ཟག་མེད་ཀྱི་ཚུལ་ཁྲིམས་དེ་གསུམ་པའི་ངོ་བོ་



154
བསམ་གཏན་དང་། ཟག་མེད་ཀྱི་སྡོམ་པ་བཤད་པ།
གནས་བཞིབ།
ཡིན་པའི་ཕྱིར་ཏེ། རང་འགྲེལ་ལས། སྡོམ་པ་རྣམ་པ་གསུམ་སྟེ་སོ་སོ་ཐར་པའི་སྡོམ་པ་ནི་འདི་པ་རྣམས་ཀྱི་
འདོད་པ་ན་སྤྱོད་པའི་ཚུལ་ཁྲིམས་སོ། །བསམ་གཏན་གྱི་སྡོམ་པ་ནི་གཟུགས་ན་སྤྱོད་པའི་ཚུལ་ཁྲིམས་
སོ། །ཟག་པ་མེད་པའི་སྡོམ་པ་ནི་ཟག་པ་མེད་པའི་ཚུལ་ཁྲིམས་སོ། ཞེས་གསུངས་པའི་ཕྱིར། འོ་ན་སོ་
ཐར་སྡོམ་པ་གཟུགས་ཅན་ཡིན་མོད། སྡོམ་པ་གཞན་གཉིས་དེ་ཡིན་ནམ་ཞེ་ན། འདི་ལ་ཕལ་མོ་ཆེ་ནི།
མ་ཡིན་ཏེ། སེམས་ཀྱི་རྗེས་འབྲང་དུ་བཤད་པའི་ཕྱིར་ཞེས་ཟེར། དེ་ནི་མ་ཁྱབ་སྟེ། དེའི་རྗེས་འབྲང་དུ་
བཤད་པ་ནི་དེ་དང་ལྷན་ཅིག་འབྱུང་བའི་རྒྱུ་འབྲས་ཡིན་པའི་དོན་ཡིན་གྱི། སེམས་སམ་ཤེས་པར་མ་
བསྟན་པའི་ཕྱིར་ཏེ། དེ་གཉིས་འབྱུང་འགྱུར་ཡིན་པའི་ཕྱིར། མ་ཁྱབ་ན་ཤེས་པ་གང་ཡིན་འབྱུང་འགྱུར་
དུཁས་བླངས་པ་ལ་ཉེས་པ་མེད་པར་འགྱུར་རོ། རྟགས་མ་གྲུབ་ན། དེར་ཐལ། དེ་གཉིས་མ་ཟིན་པའི་
འབྱུང་བ་ཆེན་པོ་རྒྱུར་བྱས་པའི་འབྱུང་འགྱུར་ཡིན་པའི་ཕྱིར་ཏེ། རང་འགྲེལ་ལས། བསམ་གཏན་དང་
ཟག་པ་མེད་པའི་སྡོམ་པ་ནི་རྣམ་པར་རིག་བྱེད་མ་ཡིན་པ་ཡིན་ཏེ། དེ་ནི་ཏིང་ངེ་འཛིན་ལས་སྐྱེས་པ་
རྒྱས་པ་ལས་བྱུང་བ་དང༌། མ་ཟིན་པའི་འབྱུང་བ་ཆེན་པོ་དག་རྒྱུར་བྱས་ནས་སྐྱེའོ། ཞེས་གསུངས་
པའི་ཕྱིར། གཞན་ཡང་དེ་གཉིས་ཤེས་པ་ཡིན་པ་དེ། སེམས་ཀྱི་རྗེས་འབྲང་དུ་བཤད་པའི་དོན་མ་
ཡིན་པར་ཐལ། སེམས་ཡོད་ཀྱི་གནས་སྐབས་སུ་ཡོད། སེམས་མེད་ཀྱི་གནས་སྐབས་སུ་མེད་པ་
སེམས་ཀྱི་རྗེས་འབྲང་གི་དོན་ཡིན་པའི་ཕྱིར་ཏེ། དེ་གཉིས་སེམས་ཡོད་ཀྱི་གནས་སྐབས་སུ་ཡོད་ཅིང་།
སེམས་མེད་ཀྱི་གནས་སྐབས་སུ་མེད་པ་ཡང་དེར་ཐལ། འགོག་པ་ལ་སྙོམས་པར་ཞུགས་པ་དང་། འདུ་
ཤེས་མེད་པའི་སྙོམས་འཇུག་གི་ཚེ་དེ་གཉིས་མེད་པའི་ཕྱིར། སོ་ཐར་གྱི་སྡོམ་པ་ནི་དེ་དག་དང་མི་འདྲ་
སྟེ། འགོག་པ་ལ་སྙོམས་པར་ཞུགས་པའི་ཚེ་ཡང་ཡོད་པའི་ཕྱིར། གཞན་ཡང་སྡོམ་པ་དེ་གཉིས་
གགས་ཅན་ཡིན་པར་ཐལ། དེ་གཉིས་ལས་ཡིན་པའི་ཕྱིར་ཏེ། རྣམ་པར་རིག་བྱེད་མ་ཡིན་པའི་ལས་
ཡིན་པའི་ཕྱིར་ཏེ། གོང་གི་རྣམ་རིག་མིན་རྣམ་གསུམ་ཞེས་བྱ། ཞེས་སོགས་ལས་གྲུབ་པའི་ཕྱིར་དང༌།
ཟག་མེད་ཀྱི་སྡོམ་པ་ཟག་མེད་ཀྱི་གཟུགས་ཡིན་པའི་ཏེ། ཟག་མེད་ཀྱི་གཟུགས་ཀྱི་མཚན་གཞི་ཡོད་



155
གནས་བཞིཔ།
རིག་མིན་ལྡན་ཚུལ།
པའི་ཕྱིར། དེ་ལ་ཁོ་ན་རེ། གཟུགས་མེད་ཁམས་ན་ཟག་མེད་ཀྱི་སྡོམ་པ་མེད་པར་ཐལ། དེ་གཟུགས་
ཅན་ཡིན་པའི་ཕྱིར། རྟགས་ཁས། འདོད་མི་ནུས་ཏེ། གཟུགས་མེད་ཀྱི་འཕགས་པའི་རྒྱུད་ལ་ཟག་མེད་
ཀྱི་སྡོམ་པ་ཡོད་པའི་ཕྱིར་ཏེ། སེམས་ཡོད་ཀྱི་འཕགས་པ་མཐའ་དག་གི་རྒྱུད་ལ་དེ་ལྡན་པར་ཟག་མེད་
འཕགས་པའི་སེམས་ཅན་དང༌། ཞེས་པ་ལས་གྲུབ་པའི་ཕྱིར་ཞེ་ན་སྐྱོན་མེད་དེ། གཟུགས་མེད་དུ་ཟག་
མེད་ཀྱི་སྡོམ་པ་གསར་དུ་སྐྱེ་བ་མེད་པས། ཁམས་གཞན་གཉིས་ཀྱི་འཕགས་པ་གཟུགས་མེད་དུ་
སྐྱེས་པའི་ཚེ་ཟག་མེད་ཀྱི་སྡོམ་པ་མ་བཏང་པར་དབང་འབྱོར་བའི་ཚུལ་གྱིས་ལྡན་པས་ན་ཡོད་ཅེས་
བརྗོད་པའི་ཕྱིར་རོ། །
གཉིས་པ་ཞར་ལ་སྡོམ་པའི་རྣམ་གྲངས་གཞན་བཤད་པ་ཡོད་དེ། ཤེས་བཞིན་དང་ནི་དྲན་དག་
གཉིས། །ཡིད་དང་དབང་པོའི་སྡོམ་པ་ཡིན། ཞེས་འབྱུང་བ་ལས། ཡིད་ཀྱི་འཁོར་དུ་བྱུང་བའི་ཤེས་
བཞིན་དེ་ཡིད་ཀྱི་སྡོམ་པ་དང༌། དབང་པོའི་རྣམ་ཤེས་ཀྱི་འཁོར་དུ་བྱུང་བའི་དྲན་པ་དེ་དབང་པོའི་སྡོམ་
པ་ཡིན་པའི་ཕྱིར། འདི་སྐད་བཤད་ཀྱི་ཁ་ཅིག །སྡོམ་པ་ཐ་མ་གཉིས་ཡིད་དང་དབང་པོའི་སྡོམ་པར་
འཆད་པར་ནི་བརྡ་ཆད་འདྲེས་པའི་གཏམ་མོ།
གསུམ་པ་རིག་བྱེད་དང་རིག་མིན་དུས་ཇི་སྲིད་དུ་ལྡན་ཚུལ་བཤད་དུ་ཡོད་དེ། རྣམ་པར་རིག་
བྱེད་མ་ཡིན་པའི་ལྡན་ཚུལ་དང་རྣམ་པར་རིག་བྱེད་ཀྱི་ལྡན་ཚུལ་དང༌། དེ་གཉིས་ལྡན་པའི་མུ་བཞི་
བཤད་པ་དང་གསུམ་ཡོད་པའི་ཕྱིར། དང་པོ་ལ་ཡང་གསུམ་ཡོད་དེ། མཉམ་པར་མ་གཞུག་པ་ཕལ་ཆེ་
བ་ལ་ལྡན་ཚུལ་དང༌། མཉམ་པར་གཞག་པ་ལ་ལྡན་ཚུལ་དང་། བར་མའི་ལྡན་ཚུལ་གསུམ་དུ་ཡོད་
པའི་ཕྱིར། དང་པོ་ཡོད་དེ། སོ་སོ་ཐར་གནས་ཇི་སྲིད་དུ། །མ་བཏང་བར་དག་ད་ལྟར་གྱིས། །རྣམ་རིག་
མིན་ལྡན་སྐད་ཅིག་མ། །དང་པོ་ཕྱིན་ཆད་འདས་པ་དང་། །སྡོམ་མིན་གནས་པའང་དེ་དང་འདྲ། །བསམ་
གཏན་སྡོམ་དང་ལྡན་པ་ནི། །རྟག་ཏུ་འདས་དང་མ་འོངས་དང་། །འཕགས་ནི་དང་པོ་འདས་དང་མིན།
ཞེས་འབྱུང་བ་ལས། སོ་ཐར་སྡོམ་པ་སྐད་ཅིག་དང་པོ་ལ་གནས་པའི་གང་ཟག་ནི་དེ་ལ་གནས་པ་ཇི་



156
རིག་བྱེད་ལྡན་ཚུལ།
གནས་བཞི་པ།
སྲིད་དུ་ད་ལྟར་གྱི་རིག་མིན་དང་ལྡན་པ་དང་། སོ་ཐར་སྡོམ་པ་སྐད་ཅིག་དང་པོ་ཕྱིན་ཆད་ནི་རིག་མིན་
འདས་པ་དང་ཡང་ལྡན་ཞིང་། སྡོམ་མིན་ལ་གནས་པའང་ལྡན་ཚུལ་དེ་དང་འདྲ་བ་དང་། བསམ་
གཏན་གྱི་སྡོམ་པ་དང་ལྡན་པ་ནི་འདས་པ་དང་མ་འོངས་པའི་རྣམ་པར་རིག་མིན་གཉིས་དང་ལྡན།
ཟག་མེད་ཀྱི་སྡོམ་པ་ནི་འཕགས་ལམ་སྐད་ཅིག་དང་པོའི་ཚེ་རིག་མིན་གྱི་སྡོམ་པ་འདས་པ་དང་མི་ལྡན་
པར་ད་ལྟ་བ་ཁོ་ན་དང་ལྡན་པའི་ཕྱིར། གཉིས་བ་མཉམ་པར་གཞག་པ་ལ་ལྡན་ཚུལ་ཡོད་དེ། མཉམ་
གཞག་འཕགས་ལམ་གནས་དེ་གཉིས། །ད་ལྟར་དང་ལྡན་བར་གནས་ལ། ཞེས་འབྱུང་བ་ལས། སྡོམ་
པ་ཐ་མ་གཉིས་ཡོད་དེ་འཇིག་རྟེན་པའི་མཉམ་གཞག་ལ་གནས་པ་ལ་ནི་རིག་མིན་ད་ལྟར་བ་དང་ལྡན་
པའི་ཕྱིར། གསུམ་བ་བར་མའི་ལྡན་ཚུལ་ཡོད་དེ། ཡོད་ན་དང་པོ་བར་གྱི་དང་། །ཕྱིན་ཆད་དུས་ནི་
གཉིས་དང་ངོ་། །སྡོམ་མིན་གནས་པ་དགེ་བ་དང་། །སྡོམ་ལ་གནས་པ་མི་དགེ་བའི། །རྣམ་རིག་མིན་
ལྡན་ཇི་སྲིད་དུ། །རབ་དང་ཉོན་མོངས་ཤུགས་ལྡན་པར། ཞེས་འབྱུང་བ་ལས། སྤྱིར་བར་མ་ལ་གནས་
པ་ལ་རིག་བྱེད་མ་ཡིན་པར་ཡོད་པར་མ་ངེས་ཀྱང་། མཆོད་རྟེན་ལ་ཕྱག་འཚལ་བ་དང་། གཞན་ལ་
བརྡེགས་པ་སོགས་བྱེད་པ་ཡོད་ན་སྐད་ཅིག་དང་པོའི་ཚེ་རིང་མིན་ད་ལྟར་བ་དང་ལྡན་པ་དང་། གཉིས་
པ་ཕྱིན་ཆད་ནས་འདས་པ་དང་ལྡན། སྡོམ་མིན་ལ་གནས་པའི་གང་ཟག་གིས་སེམས་དང་བས་མཆོད་
རྟེན་ལ་ཕྱག་སོགས་བྱེད་ན་དགེ་བའི་བར་མ་དང་ལྡན། སྡོམ་པ་ལ་གནས་པའི་གང་ཟག་གིས་སེམས་
ཉོན་མོངས་པས་གཞན་ལ་བརྡེགས་པ་སོགས་བྱེད་ན་མི་དགེ་བའི་བར་མ་དང་ལྡན་པའི་ཕྱིར། རྟགས་
ཕྱི་མ་གཉིས་པོ་འདི་གྲུབ་སྟེ། རིམ་པ་བཞིན་ཇི་སྲིད་རབ་ཏུ་དང་བའི་ཤུགས་ལྡན་གྱི་བར་དང་། ཇི་སྲིད་
ཉོན་མོངས་པའི་ཤུགས་ལྡན་གྱི་བར་དུཡིན་པའི་ཕྱིར།
གཉིས་པ་རྣམ་པར་རིག་བྱེད་ཀྱི་ལྡན་ཚུལ་ཡོད་དེ། དངོས་དང་ཞར་ལ་སྡོམ་མིན་གྱི་རྣམ་
གྲངས་བཤད་པ་གཉིས་སུ་ཡོད་པའི་ཕྱིར། དང་པོ་ཡོད་དེ། རྣམ་རིག་བྱེད་ནི་ཐམས་ཅད་ལ། །བྱེད་པ་
དག་ལ་ད་ལྟར་ལྡན། །མ་བཏང་བར་དུ་སྐད་ཅིག་མ། །ཕྱིན་ཆད་འདས་ལྡན་མ་འོངས་མེད། །སྒྲིབ་པ་



157
གནས་བཞི་པ།
སྡོམ་མིན་གྱི་རྣམ་གྲངས་བཤད་པ།
དང་ནི་མ་བསྒྲིབས་པ། །འདས་པ་དག་དང་ལྡན་པའང་མེད། ཅེས་འབྱུང་བ་ལས། སྤྱིར་བཏང་ལ་
རྣམ་པར་རིག་བྱེད་ནི་སྡོམ་པ་སྡོམ་མིན་བར་མ་གནས་པ་ཐམས་ཅད་ལ་རིག་པར་བྱེད་པ་དག་ལ་དུས་
དེ་སྲིད་དུ་ད་ལྟར་བ་ལྡན། དེ་དག་སྐད་ཅིག་དང་པོ་ཕྱིན་ཆད་ནི་དེ་མ་བཏང་གི་བར་འདས་པ་དང་
ཡང་ལྡན་ཞིང་། སེམས་ཀྱི་རྗེས་འབྲང་མ་ཡིན་པས་མ་འོངས་པའི་རིག་བྱེད་དང་ལྡན་པ་མེད་པ་ཡིན་
པའི་ཕྱིར་དང་། དམིགས་ཀྱི་བསལ་ན། བསྒྲིབས་པ་དང་མ་བསྒྲིབས་ལུང་མ་བསྟན་གྱི་རིག་བྱེད་ནི་ད་
ལྟར་བ་ཉིད་ལྡན་གྱི། འདས་པ་དང་ལྡན་པ་མེད་པའི་ཕྱིར། །
གཉིས་པ་ཞར་ལ་སྡོམ་མིན་གྱི་རྣམ་གྲངས་བཤད་པ་ཡོད་དེ། སྡོམ་པ་མིན་དང་ཉེས་སྤྱད་
དང་། །འཆལ་བའི་ཚུལ་ཁྲིམས་ལས་དེའི་ལམ། ཞེས་འབྱུང་བ་ལས། ལུས་ངག་མི་སྡོམ་པས་སྡོམ་
མིན་དང་། དམ་པ་རྣམས་ཀྱི་སྨད་པས་ན་ཉེས་སྤྱད་དང་། ཚུལ་ཁྲིམས་ཀྱི་མི་མཐུན་ཕྱོགས་ཡིན་པས་
ན་འཆལ་བའི་ཚུལ་ཁྲིམས་དང་། ལུས་ངག་གི་ལས་ཡིན་པ་དང་། དངོས་ཀྱིས་བསྡུས་པའི་ཕྱིར་ན་
ལས་ལམ་ཞེས་བྱ་བ་ཡིན་པའི་ཕྱིར། གསུམ་པ་དེ་གཉིས་ལྡན་པའི་མུ་བཞི་ཡོད་དེ། བར་མ་དོར་གནས་
སེམས་ཞན་པས། །བྱེད་ན་རྣམ་རིག་ཉིད་དང་ལྡན། །རྣམ་རིག་བཏང་དང་མ་སྐྱེས་པའི། འཕགས་པའི་
གང་ཟག་རྣམ་རིག་མིན། ཞེས་འབྱུང་བ་ལས། རྣམ་པར་རིག་བྱེད་དང་ལྡན་ཞིང་རིག་མིན་དང་མི་ལྡན་
པའི་མུནི་སྡོམ་པ་སྡོམ་མིན་གང་ཡང་མ་ཡིན་པའི་བར་མ་དོར་གནས་པ་ཞིག་གིས་སེམས་ཞན་པས།
རྫས་ལས་བྱུང་བའི་བསོད་ནམས་བདུན་དང༌། ལས་ལམ་ལས་གཞན་པའི་བར་མ་དགེ་མི་དགེ་དག་
བྱེད་པ་ལྟ་བུ་ཡིན། རིག་མིན་དང་ལྡན་ལ་སྔ་མ་དང་མི་ལྡན་པའི་མུ་ནི། ཚེ་སྔ་མའི་རྣམ་པར་རིག་བྱེད་
བཏང་། ཚེ་འདིའི་རྣམ་པར་རིག་བྱེད་མ་སྐྱེས་པ་ནུར་ནུར་པོ་སོགས་སམ། རིག་བྱེད་ཉམས་པའི་
འཕགས་པའི་གང་ཟག་ཚེ་བརྗེས་པ་ལྟ་བུ་ཡིན་གཉིས་ཀ་ཡིན་པའི་མུ་ནི། སྡོམ་པ་སྡོམ་མིན་གང་
རུང་ལ་གནས་ནས་སེམས་དྲག་པོས་དགེ་བ་དང་མི་དགེ་བ་བྱེད་པ་ལྟ་བུ་ཡིན། གཉིས་ཀ་མ་ཡིན་
པའི་མུ་ནི་སོ་སྐྱེ་ཚེ་བརྗེས་ནས་རྣམ་པར་རིག་བྱེད་མ་སྐྱེས་པ་འམ་སྐྱེས་ཀྱང་བཏང་བ་དག་ལྟ་བུ་ཡིན་



158
སྡོམ་པའི་འཐོབ་ཚུལ།
་ གནས་བཞི་པ།
པའི་ཕྱིར།
བཞི་པ་འཐོབ་གཏོང་བྱེད་ཚུལ་ཡོད་དེ། འཐོབ་ཚུལ་དང་། གཏོང་ཚུལ་གཉིས་སུ་ཡོད་པའི་
ཕྱིར། དང་པོ་ལ་གསུམ་ཡོད་དེ། སྡོམ་པའི་འཐོབ་ཚུལ་དང་། སྡོམ་མིན་གྱི་འཐོབ་ཚུལ་དང་། བར་
མའི་འཐོབ་ཚུལ་གསུམ་དུ་ཡོད་པའི་ཕྱིར། དང་པོ་ལའང་གསུམ་ཡོད་དེ། བསམ་གཏན་གྱི་སྡོམ་པའི་
འཐོབ་ཚུལ་དང་། ཟག་མེད་ཀྱི་སྡོམ་པའི་འཐོབ་ཚུལ་དང་། སོ་ཐར་གྱི་སྡོམ་པའི་འཐོབ་ཚུལ་རྣམས་སུ་
ཡོད་པའི་ཕྱིར། དང་པོ་ལ་གཉིས་ཡོད་དེ། བསམ་གཏན་ལས་སྐྱེས་བསམ་གཏན་གྱི། །ས་ཉིད་ཀྱིས་
འཐོབ་ཟག་མེད་ནི། འཕགས་དེས། ཞེས་འབྱུང་བ་ལས། དང་པོ་ནི། བསམ་གཏན་གྱི་དངོས་གཞིའམ་
ཉེར་བསྡོགས་གང་རུང་ལ་བརྟེན་ནས་འཐོབ། གཉིས་པ་ནི་ཟག་མེད་ཀྱི་བསམ་གཏན་ས་དྲུག་གང་
རུང་ལ་བརྟེན་ནས་འཐོབ་པའི་ཕྱིར། གསུམ་པ་ཡོད་དེ། སོ་སོ་ཐར་ཅེས་པ། གཞན་གྱི་རྣམ་རིག་བྱེད་
སོགས་ཀྱིས། ཞེས་འབྱུང་བ་ལས། ལེན་པ་པོ་བདག་ཉིད་ལས་གཞན་པའི་དགེ་འདུན་ནམ་གང་ཟག་
མཁན་སློབ་ཀྱི་རྣམ་པར་རིག་བྱེད་ལས་འཐོབ་པའི་ཕྱིར་དང་། སོགས་པའི་སྒྲས་ནི། དགེ་སློང་གི་སྡོམ་
པའི་འཐོབ་རྒྱུ་བཅུ་ཡོད་པ་བསྡུ་བའི་ཕྱིར། འོ་ན་སོ་ཐར་གྱི་སྡོམ་པ་རྣམས་དུས་ཇི་སྲིད་དུ་བླངས་པ་
ཡིན་ཞེ་ན། བཤད་དུ་ཡོད་དེ། ཇི་སྲིད་འཚོ་དང་ཉིན་ཞག་ཏུ། སྡོམ་པ་ཡང་དག་བླང་བར་བྱ། ཞེས་
འབྱུང་བ་ལས། སོ་ཐར་རིགས་བདུན་གྱི་སྡོམ་པ་ནི་ཇི་སྲིད་འཚོའི་བར་དུ་དང༌། བསྙེན་གནས་ཀྱི་
སྡོམ་པ་ནི་ཉིན་ཞག་གཅིག་ཏུ་བླང་བར་བྱ་བ་ཡིན་པའི་ཕྱིར་ཏེ། སྔ་མ་རྣམས་སྲོག་གི་མཐའ་ཅན་གྱི་
སྡོམ་པ་དང༌། ཕྱི་མ་ཉིན་ཞག་གི་མཐའ་ཅན་གྱི་སྡོམ་པ་ཡིན་པའི་ཕྱིར་ཏེ། རང་འགྲེལ་ལས། རིགས་
བདུན་གྱི་སོ་སོར་ཐར་པའི་སྡོམ་པ་ནི་ཇི་སྲིད་འཚོའི་བར་དུ་ཡང་དག་པར་བླང་བར་བྱའོ། །བསྙེན་གནས་
ཀྱི་སྡོམ་པ་ནི་ཉིན་ཞག་ཏུའོ་ཞེས་བྱ་བ་དེ་ལྟར་ངེས་སོ། ཅིའི་ཕྱིར་ཞེ་ན། དུས་ཀྱི་མཐའ་ནི་གཉིས་ཏེ་
སྲོག་གི་མཐའ་དང་། ཉིན་ཞག་གི་མཐའོ། ཞེས་གསུངས་པའི་ཕྱིར། དེ་ལ་འདི་སྐད་དུ། འོ་ན་ཟླ་བ་
བྱུང་ངོ་ཅོག་གི་ཚེས་བརྒྱད་དང་། བཅོ་ལྔ་དང་། གནམ་སྟོང་ལ་བསྙེན་གནས་ཀྱི་སྡོམ་པ་དང༌། ཆོ་



159
གནས་བཞི་པ།
སྡོམ་པའི་འཐོབ་ཚུལ།
འཕྲུལ་ཆེན་པོ་ལྟ་བུ་ལ་ཚེས་གཅིག་ནས་བཅོ་ལྔའི་བར་གྱི་བསྙེན་གནས་ཀྱི་སྡོམ་པ་དུས་གཅིག་ཏུ་བླངས་
པས་མི་སྐྱེ་བར་ཐལ། བསྙེན་གནས་ཀྱི་སྡོམ་པ་ཉིན་ཞག་གི་སྡོམ་པར་ངེས་པའི་ཕྱིར། ཞེ་ན་མ་ཁྱབ་སྟེ།
དེ་ཉིན་ཞག་པའི་སྡོམ་པ་ཡིན་ཀྱང༌། ཞག་གཅིག་ལས་ལྷག་པའི་ཉིན་ཞག་དུ་མར་བླངས་ན་སྐྱེ་བ་
འགྲེལ་བའི་དགོངས་པ་ཡིན་པའི་ཕྱིར་ཏེ། དེ་ཉིད་ལས། ཟླ་བ་ཕྱེད་ལ་སོགས་པ་ནི་ཉིན་ཞག་འདས་
པས་སོ། ཞེས་དང་། ཡང་ཉིན་ཞག་གི་འོག་ཞག་ལྔ་འམ་ཞག་བཅུ་ཡར་རུང་སྟེ། བསྙེན་གནས་ཀྱི་སྡོམ་
པ་ཡང་དག་པར་བླངས་པའི་བསྙེན་གནས་ཀྱི་སྡོམ་པ་མང་པོ་སྐྱེ་བ་ལ་སུ་ཞིག་གི་གེགས་བྱེད། ཅེས་པ་
དང༌། ད་ནི་འདི་དཔྱད་པར་བྱ་སྟེ། རེ་ཞིག་བཅོམ་ལྡན་འདས་ཀྱིས་ཉིན་ཞག་གི་འོག་ཏུ་སྡོམ་པ་མི་སྐྱེ་
བར་གཟིགས་ནས་ཉིན་ཞག་གི་བསྙེན་གནས་བསྟན་ནམ། འོན་ཏེ་དབང་པོ་གདུལ་དཀའ་བ་རྣམས་
ཉིན་ཞག་པའི་སྡོམ་པ་ཡང་དག་པར་བླངས་པ་ལ་སྦྱོར་བའི་ཆེད་ཅི་ཡིན། དེ་དེ་ལྟར་བརྟགས་ག་ལ་
ནུས། ཕྱིན་ཆད་སྡོམ་པ་སྐྱེ་བ་ཡང་རིགས་པ་དང་འགལ་བ་མེད་པའི་ཕྱིར་རོ། ཞེས་གསུངས་པའི་ཕྱིར།
དེ་ལྟར་ན་ཆོ་འཕྲུལ་གྱི་ཟླ་བ་ལྟ་བུའི་ཚེས་གཅིག་ལ་ཉིན་ཞག་གི་སྡོམ་པ་མང་པོ་སྟེ་བཅོ་ལྔ་བླངས་པ་
ན་སྐྱེ་བ་ལ་གེགས་མེད་ཅེས་པ་དང༌། ཚེས་བཅོ་ལྔ་ལྟ་བུ་གཅིག་ལ་ཟླ་བ་བྱུང་ངོ་ཅོག་གི་དུས་གསུམ་ལ་
བསྲུང་བའི་བསྙེན་གནས་ཀྱི་སྡོམ་པ་བླངས་ན་ཉིན་ཞག་གི་སྡོམ་པ་མང་པོ་སྐྱེ་བ་རིགས་པ་དང་འགལ་
བ་མེད་ཅེས་པའི་དོན་ཡིན་ནོ། །འོ་ན་བསྙེན་གནས་བཞིན་དུ་ཉིན་ཞག་པའི་སྡོམ་མིན་ཀྱང་ཡོད་དམ་
ཞེ་ན་མེད་དེ། ཉིན་ཞག་པ་ཡི་སྡོམ་མིན་མེད། །དེ་དེ་ལྟར་ནོད་མེད་ཅེས་གྲག །ཅེས་འབྱུང་བ་ལས།
ཉིན་ཞག་གཅིག་ཏུ་སྡོམ་མིན་ལ་གནས་པར་གྱུར་ཅིག་ཅེས་ནོད་པ་མེད་པའི་ཕྱིར། སྤྱིར་སྡོམ་མིན་ལ་
གནས་པ་ཡོད་དེ། བཤན་པ་དང་ཉ་པ་སོགས་དེ་ཡིན་པའི་ཕྱིར། འོ་ན་བསྙེན་གནས་ཀྱི་སྡོམ་པ་བླངས་
ཚུལ་ཇི་ལྟར་ཡིན་ཞེ་ན། བཤད་དུ་ཡོད་དེ། དམའ་བར་འདུག་སྨྲས་བཟླས་པ་ཡིས། །མི་རྒྱན་ནམ་ནི་
ནངས་པར་དུ། །བསྙེན་གནས་ཡན་ལག་ཚང་བར་ནི། །ནངས་པར་གཞན་ལས་ནོད་པར་བྱ། ཞེས་
འབྱུང་བ་ལས། སྟན་གྱི་དབང་དུ་བྱས་ན་སྟན་དམའི་བར་འདུག་ཅིང་། རྒྱན་གསར་པས་མི་བརྒྱན་པ་



160
སྡོམ་པའི་འཐོབ་ཚུལ།
གནས་བཞི་པ།
ཞིག་གིས་བླངས། །ཡུལ་གང་ལས་བླངས་པའི་དབང་དུ་བྱས་ན། གཞན་དགེ་སློང་དམ། དགེ་ཚུལ་
ལམ། དགེ་བསྙེན་གྱི་སྡོམ་ལྡན་གཅིག་ལས་བླངས། ཚུལ་ཇི་ལྟར་བླངས་པའི་དབང་དུ་བྱས་ན་
འབོགས་པ་པོས་སྨྲས་པའི་རྗེས་ཟློས་ལན་གསུམ་བཟླས་པའི་སྒོ་ནས་བླངས། ཡུན་ཇི་ཙམ་དུ་བླངས་
པའི་དབང་དུབྱས་ན་ཉིན་ཞག་གཅིག་ཏུ་བླངས། དུས་ནམ་གྱི་ཚེ་བླངས་པའི་དབང་དུ་བྱས་ན་ཉི་མ་མ་
ཤར་བའི་ནངས་པར་གྱི་དུས་སུ་བླངས། ཡན་ལག་ཇི་ཙམ་དུ་བླངས་པའི་དབང་དུ་བྱས་ན་བརྒྱད་ཀ་
ཚང་བར་བླང་བར་བྱ་བ་ཡིན་པའི་ཕྱིར། འོ་ན་བསྙེན་གནས་ཀྱི་སྡོམ་པ་འདི་ལྟར་ནོད་པ་ལ་ཁུངས་ཅི་
ཡོད་ཅེ་ན། བཤད་དུ་ཡོད་དེ། འདུལ་བའི་གསུང་རབ་དགོངས་འགྲེལ་དང་བཅས་པ་ནས་འདིའི་
འབོགས་ཆོག་མ་གསུངས་པས། གནས་འཇོག་གི་མདོ་ལས་གསུངས་པ་ནི་མདོ་སྡེའི་སྡེ་སྣོད་ཡིན་པ་
དང༌། བསླབ་པ་བརྗོད་པ་ལན་གསུམ་བྱེད་པ་འབྱུང་བས་འདུལ་བའི་ལུགས་དང་མི་མཐུན་པ་ཉིད་
ཀྱིས་ན། དགེ་བསྙེན་གྱི་སྡོམ་པ་འབོགས་ཆོག་བཤད་པའི་རུང་མཐུན་སྦྱོར་བ་རང་འགྲེལ་གྱི་དགོངས་
པ་ཡིན་པའི་ཕྱིར། ནངས་པར་ནོད་པར་བྱ། ཞེས་པ་སྤྱིར་བཏང་ཡིན་གྱི། དམིགས་ཀྱི་བསལ་ན་མ་
ངེས་ཏེ། རང་འགྲེལ་ལས། གང་གིས་ཚེས་བརྒྱད་ལ་རྟག་ཏུ་བསྙེན་གནས་ལ་གནས་པར་བྱའོ། ཞེས་
སྔར་ཡང་དག་པར་བླངས་པར་བྱས་པ་ངེས་ནི་ཟས་ཟོས་ནས་ཀྱང་ནོད་པར་བྱའོ། ཞེས་ཇི་སྲིད་འཚོའི་
བར་དུ་ཚེས་བརྒྱད་བྱུང་ངོ་ཅོག་ལ་བསྙེན་གནས་ཀྱི་སྡོམ་པ་བསྲུང་ངོ་སྙམ་པའི་སེམས་སྔོན་དུ་བཏང་
བ་དེས་ནི་ཉི་མ་ཤར་བའི་འོག་ཏུ་བླངས་པས་ཀྱང་སྐྱེ་བར་གསུངས་པའི་ཕྱིར། དེ་ཡིན་པ་ལས་ན་ཚེས་
བརྒྱད་ལྟ་བུ་ལ་ཉིན་ཞག་གཅིག་པའི་སྡོམ་པ་དུ་མ་སྐྱེ་བ་ཡོད་པར་བྱེ་བྲག་སྨྲ་བས་ཤིན་ཏུ་ཡང་བཞེད་
ཅེས་སྨྲའོ། །ཉིན་ཞག་གཅིག་ཏུ་ཡན་ལག་བརྒྱད་ཀ་ཚང་བར་མནོས་དགོས་ཀྱི། དེ་ལས་གཞན་དུ་
ཉིན་ཞག་ཕྱེད་པའི་བསྙེན་གནས་དང་། སྲོག་གཅོད་རྐྱང་པ་སྤོང་བའི་བསྙེན་གནས་ནི་ལེགས་སྤྱད་
ཙམ་དུ་འགྱུར་བ་མ་གཏོགས་སོ་ཐར་བརྒྱད་ཀྱི་ནང་ཚན་དུ་གྱུར་པའི་བསྙེན་གནས་ཀྱི་སྡོམ་པར་མི་
རུང་སྟེ། རང་འགྲེལ་ལས། དེ་ལས་གཞན་དུ་མནོས་པས་ལེགས་པར་སྤྱད་པ་ཙམ་དུ་འགྱུར་གྱི། བསྙེན་



16)
གནས་བཞིབ།
སྡོམ་པའི་འཐོབ་ཚུལ།
གནས་ཀྱི་སྡོམ་པ་ནི་མ་ཡིན་ནོ། །དེ་ལྟར་བྱས་ན་བཤན་པ་དང་བྱིའོ་བྱེད་པ་དག་གིས་མཚན་མོ་དང་
ཉིན་མོའི་བསྙེན་གནས་དག་ཀྱང་འབྲས་བུ་ཡོད་པར་རུང་ངོ༌། ཞེས་དང་། འགྲེལ་བཤད་ལས། སོ་སོ་
ཐར་པའི་སྡོམ་པ་རྣམ་པ་བརྒྱུད་མ་གཏོགས་པ་གཞན་ནི་ཉི་ཚེ་བ་དང་མ་ཚང་བ་ཡང་ཡོད་དེ། ཞེས་
གསུངས་པའི་ཕྱིར། སྲོག་གཅོད་རྐྱང་པ་སྤོང་བའི་བསྙེན་གནས་ནི་བསྙེན་གནས་ཙམ་དུ་ཡང་མི་རུང་
སྟེ། སྐྱབས་སུ་འཛིན་པ་ཙམ་གྱི་དགེ་བསྙེན་དགེ་བསྙེན་དུ་མི་རུང་པའི་ཕྱིར། མིང་གི་དགེ་སློང་དགེ་
སློང་མ་ཡིན་པའི་ཕྱིར། བསྙེན་གནས་ཡན་ལག་བརྒྱད་པོ་དེ་དག་ཀྱང་གསུམ་དུ་འདུ་བ་ཡིན་ཏེ། ཚུལ་
ཁྲིམས་ཡན་ལག་བག་ཡོད་པའི། །ཡན་ལག་བརྟུལ་ཞུགས་ཡན་ལག་སྟེ། །བཞི་གཅིག་དེ་བཞིན་
གསུམ་རིམ་བཞིན། ཞེས་འབྱུང་བ་ལས། རྩ་བ་བཞི་སྤོང་བ་ཚུལ་ཁྲིམས་ཀྱི་ཡན་ལག་དང་། ཆང་
སྤོང་བ་བག་ཡོད་ཀྱི་ཡན་ལག་དང༌། གླུ་གར་སོགས་སྤོང་བ་བརྟུལ་ཞུགས་ཀྱི་ཡན་ལག་ཡིན་པའི་
ཕྱིར། རྩ་བ་བཞི་ཙམ་སྤོང་བས་མི་ཆོག་པར་ཕྱི་མ་གཉིས་སྤོང་དགོས་པའི་རྒྱུ་མཚན་ཡོད་དེ། དེ་ཡིས་
དྲན་ཉམས་དྲེགས་པར་འགྱུར། ཞེས་འབྱུང་བ་ལས། དེ་གཉིས་མ་སྤངས་ན། རིམ་པ་བཞིན་དྲན་པ་
ཉམས་པ་དང༌། དྲེགས་པར་འགྱུར་བའི་ཕྱིར། བསྙེན་གནས་ཀྱི་སྡོམ་པ་ནོད་པ་ལ་སྦྱོར་བ་སྐྱབས་འགྲོ་
རྩོམ་བྱེད་དུ་བྱས་པ་ཞིག་དགོས་ཏེ། གཞན་ལའང་བསྙེན་གནས་ཡོད་མོད་ཀྱི། །སྐྱབས་སུ་མ་སོང་བ་
ལ་མེད། ཞེས་འབྱུང་བ་ལས། དགེ་བསྙེན་དང་གཞན་དགེ་བསྙེན་མ་ཡིན་པའི་ཁྱིམ་པ་ལའང་བསྙེན་
གནས་ཀྱི་སྡོམ་པ་སྐྱེ་བ་ཡོད་མོད་ཀྱི་སྐྱབས་སུ་མ་སོང་བ་ལ་དེ་སྐྱེ་བ་མེད་པའི་ཕྱིར་ཏེ། རང་འགྲེལ་
ལས། ཡང་ཅི་བསྙེན་གནས་འདི་དགེ་བསྙེན་ཁོ་ན་ལ་ཡོད་དམ། འོན་ཏེ་གཞན་དག་ལ་ཡང་ཡོད་ཅེ་
ན། གཞན་ལ་བསྙེན་གནས་ཡོད་མོད་ཀྱི། སྐྱབས་སུ་མ་སོང་བ་ལ་མེད། དགེ་བསྙེན་མ་ཡིན་པ་ཡང་།
གང་ཞིག་ཉིན་ཞག་དེ་ལ་སངས་རྒྱས་དང་ཆོས་དང་དགེ་འདུན་ལ་སྐྱབས་སུ་སོང་སྟེ། བསྙེན་གནས་
ནོད་པ་དེ་ལ་བསྙེན་གནས་ཀྱི་སྡོམ་པ་སྐྱེ་བར་འགྱུར་ཏེ། གཞན་དུ་ནི་མ་ཡིན་ནོ། ཞེས་གསུངས་པའི་
ཕྱིར། དེ་ལྟར་ནའང་ཡོངས་རྫོགས་དགེ་བསྙེན་གྱིས་བསྙེན་གནས་ཀྱི་སྡོམ་པ་ལེན་པར་མི་འོས་ཏེ།



162
སྡོམ་པའི་འཐོབ་ཚུལ།
གནས་བཞི་པ།
བླངས་ན་ཕན་ཡོན་མེད་པར་མ་ཟད་སྡོམ་པ་སྔ་མའི་གཏོང་རྒྱུར་སོང་བའི་ཉེས་དམིགས་ཡོད་པའི་ཕྱིར།
རྩ་བ་བཞི་ཉིན་ཞག་གཅིག་ཏུ་སྤོང་བར་མནོས་པས་དེ་ཇི་སྲིད་འཚོའི་བར་དུ་མི་སྤོང་བ་འཕངས་པའི་
ཕྱིར་དང༌། འདུལ་བར་ཡང་དགེ་སློང་གིས་དགེ་ཚུལ་དང་། དེས་དགེ་བསྙེན་དུ་ཁས་བླངས་ན་བསླབ་
པ་འབུལ་ཅོག་ཏུ་བཤད་པའི་ཕྱིར། དེ་ལ་གཞན་དག་ན་རེ། འདུལ་བར་བསླབ་པ་འབུལ་ཆོག་ཏུ་
བཤད་པ་དང་འདི་མི་འདྲ་སྟེ། འདུལ་བར་བཤད་པ་དེ་ནི་དགེ་སློང་གི་སྡོམ་པ་བསྲུང་བར་མི་ནུས་
སྙམ་ནས་དགེ་ཚུལ་དུ་བཟུང་དུ་གསོལ་ཞེས་སོགས་བརྗོད་པས་གཏོང་རྒྱུར་འགྲོ་ལ། འདིར་ནི་སྤང་བྱ་
བརྒྱད་ཉིན་ཞག་གཅིག་སྤོང་བའི་ཚུལ་ཁྲིམས་ལྷག་པར་ཡང་བསྲུང་སྙམ་དུ་བླངས་པ་མ་གཏོགས་ནང་
པར་ཕན་ཆད་སྤང་བྱ་མི་བསྲུང་སྙམ་ནས་བླངས་པ་མ་ཡིན་པའི་ཕྱིར་དང་། གཞན་ལའང་བསྙེན་གནས་
ཡོད་མོད་ཀྱི། ཞེས་དགེ་བསྙེན་དག་དགེ་བསྙེན་མ་ཡིན་པའི་གང་ཟག་གི་རྒྱུད་ལ་བསྙེན་གནས་ཀྱི་
སྡོམ་པ་ཡོད་པར་བཤད་པའི་ཕྱིར། ཞེ་ན་སྐྱོན་མེད་དེ། དེ་ལྟར་བཤད་པ་དགེ་བསྙེན་གྱིས་བསྙེན་གནས་
ཀྱི་སྡོམ་པ་བླངས་ན་སྐྱེ་བ་ལ་དགོངས་ཤིང་། སྐྱེས་པའི་ཚེ་གང་ཟག་དེ་བསྙེན་གནས་པ་ཡིན་ཀྱང་།
དགེ་བསྙེན་དུ་མི་རུང་བའི་ཕྱིར། དེ་བཞིན་དུ་དགེ་བསྙེན་མ་ཡིན་པའི་གང་ཟག་གིས་སྔོན་ལ་བསྙེན་
གནས་ཀྱི་སྡོམ་པ་བླངས། དེ་རྗེས་དགེ་བསྙེན་གྱི་སྡོམ་པ་བླངས་པའི་ཚེ་ཡང་སྔ་མ་དང་འདྲ་འམ་སྟེ་བློ་
ཞིབ་མོས་དཔྱོད་ཅིག །ལུགས་དེ་གཉིས་གང་ཁས་ལེན་ཀྱང་དགེ་བསྙེན་གྱི་སྡོམ་པ་ཡུལ་དགེ་སློང་ཁོ་
ན་ལས་བླངས་པ་དང་། བསྙེན་གནས་ཀྱི་སྡོམ་པ་དགེ་བསྙེན་གྱི་སྡོམ་ལྡན་ཡན་ཆད་ལས་བླངས་ཆོག་
པའི་རྣམ་གཞག་འོས་པ་ཡིན་ཏེ། འདུལ་བའི་ལུང་ལས་སྔ་མ་རྩོད་མེད་དུ་གསུངས་ཤིང༌། ཁྱིམ་བདག་
ཟས་སྦྱིན་གྱིས་བསྙེན་གནས་ཕོགས་པར་གསུངས་པའི་ཕྱིར། བསྙེན་གནས་ཙམ་ལ་དགོངས་ཀྱི། སྡོམ་
པ་མ་སྐྱེས་པའི་ལན་གདབ་པའང་མི་ལེགས་ཏེ། སྡོམ་པ་གཏན་མ་སྐྱེས་ན་སྟོན་པ་འཁོར་བཅས་
བཞུགས་པའི་སར་བསྙེན་གནས་དེ་ཙམ་ཕོག་པ་ལ་དགོས་པ་མེད་ཅིང་འབོགས་པར་ཡང་མི་མཛད་
པའི་ཕྱིར། བསྙེན་གནས་ཀྱི་སྡོམ་པ་ཞེས་པའི་སྒྲ་དོན་ཡང་ཡོད་དེ། ཇི་སྲིད་འཚོ་བའི་སྡོམ་པ་དང༌།



གནས་བཞི་པ།
སྡོམ་པའི་འཐོབ་ཚུལ།
163
མྱང་འདས་ལ་ཉེ་བར་གནས་ཤིང༌། སྤང་བྱ་སྤོང་བས་དེ་སྐད་ཅེས་བརྗོད་པའི་ཕྱིར། དེ་ཡང་ལུང་ལས།
གང་ཕྱིར་ཡིད་ཀྱི་དགེ་བ་གསོས་འདེབས་དེ་ཡི་ཕྱིར། འདི་ནི་བཅོམ་ལྡན་འདས་ཀྱི་གསོ་སྦྱོང་བཤད་
ཅེས་གྲགས། ཞེས་འབྱུང་བ་ལས། ཁྱིམ་པའི་གསོ་སྦྱོང་ཡིན་ན། དགེ་བསྙེན་གྱི་གསོ་སྦྱོང་ཡང་ཡིན་
པས་ཁྱབ་པར་མངོན་ཏེ། རབ་བྱུང་གི་གསོ་སྦྱོང་ཡིན་ན་དགེ་ཚུལ་ལམ་དགེ་སློང་གི་གསོ་སྦྱོང་ཡིན་པས་
ཁྱབ་པའི་ཕྱིར། དགེ་བསྙེན་མ་ཡིན་པའི་རྒྱུད་ཀྱི་བསྙེན་གནས་ཀྱི་སྡོམ་པ་དེ་རང་རྒྱུད་ལྡན་གྱི་ཁྱིམ་
པའི་རྒྱུད་ཀྱི་སོ་ཐར་གྱི་བསླབ་པ་གསོ་ཞིང་སྦྱོང་བར་བྱེད་པ་མ་ཡིན་པའི་ཕྱིར་ཏེ། དེའི་རྒྱུད་ལ་དགེ་
བསྙེན་གྱི་སྡོམ་པ་མེད་པ་གང་ཞིག བསྙེན་གནས་རང་ཉིད་རང་ཉིད་ཀྱི་གསོ་སྦྱོང་དུ་མི་འཐད་པའི་
ཕྱིར། དེས་ན་ཡོངས་རྫོགས་དགེ་བསྙེན་གྱིས་ཚེས་བཅོ་ལྔ་ལྟ་བུལ་བསྙེན་གནས་སྲུང་བར་བྱེད་པ་དེ་
ཁྱིམ་པའི་གསོ་སྦྱོང་ཡིན་ནོ། དགེ་བསྙེན་གྱི་སྡོམ་པའི་འཐོབ་ཚུལ་ཡོད་དེ། དགེ་བསྙེན་ཉིད་དུ་ཁས་
བླངས་པས། །སྡོམ་པ་བསྟན་པ་དགེ་སློང་བཞིན། ཞེས་འབྱུང་བ་ལས། དགེ་བསྙེན་དུ་བཟུང་དུགསོལ་
ཞེས་ཁས་བླངས་པས་སྐྱེ་ཞིང༌། བསླབ་པ་བརྗོད་པ་སྡོམ་པ་བརྟན་བྱེད་དུ་ཡིན་པ་དགེ་སློང་བཞིན་
ཡིན་པའི་ཕྱིར། གལ་ཏེ་ཐམས་ཅད་བསྡོམས་ཡིན་ན། །སྣ་གཅིག་སྤྱོད་སོགས་ཇི་ལྟ་། ཞེས་འབྱུང་བ་
ལས། དགེ་བསྙེན་གྱི་སྡོམ་པ་སྤང་བྱ་ལྔ་ཆར་སྤོང་བ་ལ་བཞག་ན་སྣ་གཅིག་སྤྱོད་པ་དང་། ཕྱོགས་
གཅིག་སྤྱོད་པ་སོགས་ཅི་ཡིན་ཞེས་དྲིའོ། །དེའི་ལན་ལ་ཁ་ཆེ་བ་རྣམས་ནི་དེ་བསྲུང་བ་ལ། བསྲུངས་
ཞེས་གྲག །ཅེས་འབྱུང་སྟེ། ཐོག་མར་ཡོངས་རྫོགས་བླངས་ཀྱང་ཕྱིས་བསྲུང་མ་ནུས་པར་སྣ་གཅིག་
བསྲུངས་པ་དང༌། སྣ་གཉིས་བསྲུངས་པས་སྣ་གཅིག་སྤྱོད་པ་དང་ཕྱོགས་གཅིག་སྤྱོད་པ་སོགས་སུ་
འཇོག་ཅིང་། གང་བསྲུངས་པ་དེའི་ཆ་ནས་ཚུལ་ཁྲིམས་དང་ལྡན་པ་དང༌། མི་བསྲུང་བའི་ཆ་ནས་ཚུལ་
ཁྲིམས་འཆལ་བ་ཡིན་ནོ། ཞེས་ཟེར། གྲག ཅེས་པ། མདོ་སྡེ་པ་ཟུར་བྲི་བ་སྟེ་ཡོངས་རྫོགས་བླངས་
ནས་གཅིག་ཉམས་ཀྱང་དགེ་བསྙེན་དུ་མི་རུང་བའི་ཕྱིར་ན། དང་པོར་རང་གི་བསྲུང་ནུས་ཚོད་བསྟུན་
ནས་བླངས་ཏེ་བསྲུང་བ་སྣ་གཅིག་སྤྱོད་པ་སོགས་སུ་འཇོག་ཅེས་ཟེར་རོ། །སྡོམ་པ་ལ་ཆུང་འབྲིང་ཆེན་
བུ



སྡོམ་པའི་འཐོབ་ཚུལ།
164
གནས་བཞི་པ།
པོའི་དབྱེ་བ་བཞག་ཏུ་ཡོད་དེ་ཆུང་དུ་ལ་སོགས་ཡིད་ཇི་བཞིན། ཞེས་འབྱུང་བ་ལས། ཀུན་སློང་གི་སྒོ་ནས་
དེ་ལྟར་འགྱུར་བའི་ཕྱིར། སྐྱབས་འགྲོ་རྩོམ་བྱེད་དུ་དགོས་པར་བཤད་པའི་སྐྱབས་ཡུལ་དཀོན་མཆོག་
གསུམ་ཡོད་དེ། གང་ཞིག་གསུམ་ལ་སྐྱབས་འགྲོ་སྟེ། །སངས་རྒྱས་དགེ་འདུན་བྱེད་པའི་ཆོས། །མི་སློབ་
པ་དང་གཉིས་ཀ་དང༌། །མྱ་ངན་འདས་ལ་སྐྱབས་སུ་འགྲོ །ཞེས་འབྱུང་བ་ལས། བདག་ཅག་གི་སྟོན་
པའི་ཐུགས་རྒྱུད་ཀྱི་ཟད་མི་སྐྱེ་ཤེས་སོགས་ཟག་མེད་ཀྱི་ཕུང་པོ་ལྔ་ལྟ་བུ་སངས་རྒྱས་དཀོན་མཆོག་དང་།
མྱག་འདས་འགོག་པའི་བདེན་པ་ནི་ཆོས་དཀོན་མཆོག་དང་། སློབ་མི་སློབ་ཀྱི་འཕགས་པའི་རྒྱུད་ཀྱི་
ལམ་བདེན་ལྟ་བུ་དགེ་འདུན་དཀོན་མཆོག་ཏུབྱ་ཡི། གཟུགས་སྐུ་སངས་རྒྱས་དཀོན་མཆོག་དང་། ལམ་
བདེན་ཆོས་དཀོན་མཆོག་དང་། འཕགས་པའི་གང་ཟག་དགེ་འདུན་དཀོན་ཡིན་པ་སོགས་ནི་མི་འཐད་
དེ། དང་པོ་ཟག་བཅས་གཉིས་པ་ཆོས་དཀོན་མཆོག་གི་ཐོབ་རྒྱུ་ཙམ་ཡིན། གསུམ་པའང་ཟག་བཅས་
ཡིན་པའི་ཕྱིར། དང་པོ་དེར་ཐལ། དེ་སྔོན་གྱི་བྱང་སེམས་ཀྱི་གནས་སྐབས་ཀྱི་ཟག་བཅས་ཀྱི་གགས་
ཕུང་གི་རྒྱུན་དང༌། སྡུག་བསྔལ་བདེན་པར་མཚུངས་པའི་ཕྱིར་ཏེ། རང་འགྲེལ་དུ་གསལ་ཏོ། ཁ་ཅིག་
གཟུགས་སྐུ་སངས་རྒྱས་མ་ཡིན་པར་འདོད་པ་མི་ལེགས་ཏེ། བདག་ཅག་གི་སྟོན་པ་ཉིད་སངས་རྒྱས་
བཅོམ་ལྡན་འདས་སུ་བཤད་པ་དང་། སངས་རྒྱས་སུ་བྱེད་ཆོས་ཡོད་པ་དང་། སངས་རྒྱས་རང་བྱུང་
གིས་བསྙེན་པར་རྫོགས་པར་བཤད་པ་འདི་ལ་དགོངས་པ་དང་། རྒྱལ་པོ་མ་སྐྱེས་དགྲས་སངས་རྒྱས་
ལ་ངན་སེམས་ཀྱིས་ཁྲག་འབྱིན་པའི་མཚམས་མེད་བྱས་པར་བཤད་པའང་སྟོན་པ་འདིའི་དབང་དུ་བྱས་
པའི་ཕྱིར། བདག་ཅག་གི་སྟོན་པ་ལྟ་བུ་ལ་ངན་སེམས་ཀྱིས་ཁྲག་འབྱིན་པའི་མཚམས་མེད་བྱས་པ་
ཉིད་སངས་རྒྱས་དཀོན་མཆོག་ལ་ངན་སེམས་ཀྱིས་ཁྲག་ཕྱུང་བའི་མཚམས་མེད་དུ་ཡང་བཞག་དགོས་
ཏེ། རང་འགྲེལ་ལས། བྱེ་བྲག་ཏུསྨྲ་བ་རྣམས་ན་རེ་རྟེན་ལ་གནོད་པ་བྱས་པས་དེ་དག་ལ་ཡང་གནོད་
པ་བྱས་པ་ཡིན་ནོ། ཞེས་ཟེར་རོ། ཞེས་གསུངས་པའི་ཕྱིར། མདོ་སྡེ་པ་ནི་བྱེ་སྨྲ་ལྟར། གཟུགས་སྐུ་སངས་
རྒྱས་དཀོན་མཆོག་མ་ཡིན་པར་མི་འདོད་དེ། རང་འགྲེལ་ལས། དེའི་ཕྱིར། རྟེན་སངས་རྒྱས་ཉིད་དུ་མ་



གནས་བཞི་པ།
སྡོམ་པའི་འཐོབ་ཚུལ།
l65
བཀག་པས། དེ་ནི་ཀླན་ཀར་མི་རུང་བ་ཉིད་དོ། དེ་ལྟར་མ་ཡིན་ན་འཇིག་རྟེན་པའི་སེམས་ལ་གནས་
པ་སངས་རྒྱས་ཀྱང་མ་ཡིན་པར་འགྱུར། དགྲ་བཅོམ་པ་ཡང་མ་ཡིན་པར་འགྱུར་ལ། དགེ་སྦྱོང་དུ་བྱེད་
པའི་ཚུལ་ཁྲིམས་ཁོ་ན་དགེ་སྦྱོང་དུ་འགྱུར་རོ། ཞེས་གསུངས་པའི་ཕྱིར། སངས་རྒྱས་ཞེས་པ་ཙམ་ལས་
མ་བྱུང་ཡང་། སངས་རྒྱས་དཀོན་མཆོག་ཡིན་མིན་རྩོད་པར་གསལ་ལོ། དགེ་བསྙེན་གྱི་བསླབ་པའི་
ཡན་ལག་ཏུམི་ཚངས་སྤྱོད་སྤོང་བར་མི་འཇོག་པར་ལོག་གཡེམ་སྤོང་བ་འཇོག་པའི་རྒྱུམཚན་ཡོད་དེ།
ལོག་གཡེམ་ཤིན་ཏུ་སྨད་ཕྱིར་དང༌། །སླ་ཕྱིར་མི་བྱེད་ཐོབ་ཕྱིར་རོ། ཞེས་འབྱུང་བ་ལས། ལོག་གཡེམ་
ཤིན་ཏུ་སྨད་པའི་ཕྱིར་དང༌། ཁྱིམ་པས་མི་ཚངས་སྤྱོད་ལས་ལོག་གཡེམ་སྤངས་སླ་བའི་ཕྱིར་དང་།
འཕགས་པས་སྐྱེ་བ་གཞན་དུའང་ལོག་གཡེམ་མི་བྱེད་པའི་སྡོམ་པ་ཐོབ་པའི་ཕྱིར། འོ་ན་དགེ་བསྙེན་
གྱིས་སྔར་བུད་མེད་བླངས་ནས་ཕྱིས་བུད་མེད་བླངས་ན་དགེ་བསྙེན་གྱི་སྡོམ་པ་ཉམས་པར་འགྱུར་
རམ་ཞེ་ན་མི་འགྱུར་ཏེ། སྡོམ་པ་ཇི་ལྟར་ཁས་བླངས་བཞིན། །འཐོབ་ཀྱི་རྒྱུད་ལས་མ་ཡིན་ནོ། ཞེས་
འབྱུང་བ་ལས། ལོག་གཡེམ་སྤང་ཞེས་ཁས་བླངས་པས་སྡོམ་པ་འཐོབ་ཀྱི། བུད་མེད་འདི་ཁོ་ན་ལས་
གཞན་ལ་མི་སྤྱོད་དོ། ཞེས་ཁས་བླངས་པ་ལས་མ་ཐོབ་པའི་ཕྱིར། ཡང་ཕྲ་མ་སྤོང་བ་སོགས་བསླབ་
པའི་ཡན་ལག་ཏུ་མི་འཇོག་པར་རྫུན་སྤོང་བ་ཡན་ལག་ཏུ་འཇོག་པའི་རྒྱུ་མཚན་ཡོད་དེ། བསླབ་པ་
ཐམས་ཅད་འདས་གྱུར་ན། །རྫུན་དུ་ཐལ་བར་འགྱུར་བའི་ཕྱིར། ཞེས་འབྱུང་བ་ལས། རྫུན་ཐལ་ན་
བསླབ་པ་ཀུན་བྲལ་ཡང་མ་བྲལ་ཞེས་རྫུན་སྨྲ་བར་འགྱུར་བས། ངེས་པར་དེ་དགག་དགོས་པའི་ཕྱིར་
དང་། རྫུན་སྨྲ་ཤིན་ཏུ་སྨད་ཕྱིར་དང་། །སླ་ཕྱིར་མི་བྱེད་ཐོབ་ཕྱིར་རོ། ཞེས་སྦྱར་བ་ཡང་རང་འགྲེལ་
ལས་གསུངས་པའི་ཕྱིར། བཅས་པའི་ཁ་ན་མ་ཐོ་བ་མང་དུ་ཡོད་ཀྱང་མྱོས་འགྱུར་སྤོང་བ་ཁོ་ན་བསླབ་
པའི་ཡན་ལག་ཏུ་འཇོག་པའི་རྒྱུ་མཚན་ཡོད་དེ། བཅས་པའི་ཁ་ན་མ་ཐོ་བ། །མྱོས་འགྱུར་ལས་གཞན་
བསྲུངས་ཕྱིར་རོ། ཞེས་འབྱུར་བ་ལས་མྱོས་འགྱུར་འཐུང་ན་ཡན་ལག་གཞན་རྣམས་མི་བསྲུངས་བར་
འགྱུར་བས། དེ་རྣམས་བསྲུངས་བའི་ཆེད་དུ་དེ་ཡན་ལག་ཏུབཞག་པའི་ཕྱིར། ཆང་འཐུང་བའི་ཉེས་པ་



166
སྡོམ་མིན་དང་། བར་མའི་འཐོབ་ཚུལ།
གནས་བཞི་པ།
དེ་བཅས་པའི་ཁ་ན་མ་ཐོ་བ་ཁོ་ན་ཡིན་ཏེ། རང་འགྲེལ་ལས། ཇི་ལྟར་མྱོས་པར་འགྱུར་བ་འཐུང་བ་
བཅས་པའི་ཁ་ན་མ་ཐོ་བ་ཡིན་པར་ཤེས་ཞེ་ན། རང་བཞིན་གྱིས་ཁ་ན་མ་ཐོ་བའི་མཚན་ཉིད་མེད་པའི་
ཕྱིར། ཞེས་གསུངས་པའི་ཕྱིར། བཅས་རྐྱང་ཡིན་པ་ལ་རྐྱེན་དབང་གིས་གནང་བའི་སྐབས་མེད་པའང་
འདི་ལ་དམིགས་བསལ། སོ་ཐར་བསམ་གཏན་ཟག་མེད་ཀྱི་སྡོམ་པ་གསུམ་གང་ལས་འཐོབ་པའང་
ཡོད་དེ་འདོད་གཏོགས་ཐམས་ཅད་གཉིས་ཀ་དང༌། །ད་ལྟར་དག་ལས་འཐོབ་པར་འགྱུར། །བསམ་
གཏན་ཟག་མེད་སྡོམ་པ་ནི། །དངོས་དང་དུས་ནི་ཐམས་ཅད་ལས། ཞེས་འབྱུང་བ་ལས། དང་པོ་ཆོ་ག་
སྦྱོར་དངོས་མཇུག་གསུམ་ཐམས་ཅད་ལས་འཐོབ། སྤང་བྱ་བཅས་རང་གིས་ལྟུང་བ་གཉིས་ཀ་སྤོང་བ་
ལས་འཐོབ། གཞི་སེམས་ཅན་དུ་སྟོན་མི་སྟོན་གཉིས་ཀ་ལས་འཐོབ། དུས་ད་ལྟར་བ་དག་ལས་
འཐོབ། གཉིས་པ་དང་གསུམ་པ་ནི་ལས་ལམ་གྱི་དངོས་གཞི་ཁོ་ན་ལས་འཐོབ་ཀྱི། སྦྱོར་མཇུག་ལས་
མི་འཐོབ་པ་དང་དུས་ཀྱང་གསུམ་ཀ་ལས་འཐོབ་པའི་ཕྱིར། བྱེ་བྲག་ཏུ་སོ་ཐར་སྡོམ་པ་སེམས་ཅན་ཡན་
ལག་རྒྱུ་གསུམ་ཇི་ལྟ་བུ་ལས་འཐོབ་པའང་ཡོད་དེ། སྡོམ་པ་སེམས་ཅན་ཐམས་ཅད་ལས། །ཡན་ལག་
རྒྱུ་ལ་དབྱེ་བ་ཡོད། ཅེས་འབྱུང་བ་ལས། སེམས་ཅན་ཐམས་ཅད་ལས་དང་། ཡན་ལག་ནི་དགེ་སློང་
གི་སྡོམ་པ་ཡན་ལག་ཐམས་ཅད་ལས་དང༌། དགེ་ཚུལ་མན་ཆད་ཡན་ལག་བཅུ་སོགས་ལས་སྐྱེ། རྒྱུ་
ལའང་ལེན་སེམས་ཆུང་འབྲིང་ཆེ་གསུམ་གྱིས་དགེ་བསྙེན་གྱི་སྡོམ་པ་སོགས་གསུམ་འཐོབ་པའི་ཕྱིར།
གཉིས་པ་སྡོམ་མིན་འཐོབ་ཚུལ་ཡོད་དེ། སྡོམ་པ་མིན་པ་ཐམས་ཅད་དང་། །ཡན་ལག་ཀུན་
ལས་རྒྱུས་མིན་ནོ། །སྡོམ་པ་མིན་པ་བྱ་བའམ། ཁས་ལེན་པ་ལས་འཐོབ་པར་འགྱུར། ཞེས་འབྱུང་བ་
ལས། སེམས་ཅན་ཐམས་ཅད་ལས་དང༌། ཡན་ལག་ཀྱང་ལུས་ངག་གི་བདུན་པོ་ཀུན་ལས་དང་རྒྱུ་ཀུན་
ལས་མི་འཐོབ་ཀྱི་སྲོག་གཅོད་ཀྱི་བྱ་བ་ལ་གས་པ་འམ། བྱ་བ་ངན་པ་གཞན་ལ་ཁས་བླངས་པ་ལས་
འཐོབ་པར་འགྱུར་བའི་ཕྱིར། །
གསུམ་པ་བར་མའི་འཐོབ་ཚུལ་ཡོད་དེ། ལྷག་མའི་རྣམ་རིག་མིན་ཞིང་དང་། །ལེན་དང་གུས་



གནས་བཞི་པ།
སོ་ཐར་སྡོམ་པའི་གཏོང་རྒྱུ
167
པར་བྱེད་པས་འཐོབ། ཅེས་འབྱུང་བ་ལས། རྫ་ས་ལས་བྱུང་བའི་བསོད་ནམས་བདུན་ལྟ་བུ་ཞིང་དང་
སྦྱིན་བར་བྱ་ཞེས་ཁས་ལེན་པ་དང༌། བློ་ཤུགས་དྲག་པོས་གུས་པར་བྱེད་པ་ལས་འཐོབ་པར་གསུངས་
པའི་ཕྱིར།
གཉིས་པ་གཏོང་རྒྱུ་ལ་བཞི་ཡོད་དེ། སྡོམ་པའི་གཏོང་རྒྱུ་དང༌། སྡོམ་མིན་གྱི་གཏོང་རྒྱུ་དང་།
བར་མའི་གཏོང་རྒྱུ་དང་། དེ་ལས་གཞན་པའི་གཏོང་རྒྱུ་རྣམས་སུ་ཡོད་པའི་ཕྱིར། དང་པོ་ལ་གསུམ་
ཡོད་དེ། སོ་ཐར་དང་བསམ་གཏན་དང་ཟག་མེད་ཀྱི་སྡོམ་པའི་གཏོང་རྒྱུ་རྣམས་སུ་ཡོད་པའི་ཕྱིར།
དང་པོ་ལ་ཡང་གཉིས་ཡོད་དེ། སྤྱིར་བསྟན་པ་དང་། སོ་སོའི་འདོད་པ་བརྗོད་ནས་འཐད་མི་འཐད་
བསྟན་པ་གཉིས་སུ་ཡོད་པའི་ཕྱིར། དང་པོ་ཡོད་དེ། བསླབ་པ་ཕུལ་དང་ཤི་འཕོས་དང་། །མཚན་
གཉིས་དག་ནི་བྱུང་བ་དང༌། །རྩ་བ་ཆད་དང་མཚན་འདས་ལས། །སོ་སོ་ཐར་པའི་འདུལ་བ་གཏོང་།
ཞེས་འབྱུང་བ་ལས་ཐོན་པའི་ཕྱིར། དེ་ཡང་བསླབ་པ་ཕུལ་བས་སྡོམ་པ་གཏོང་སྟེ། ཡང་དག་པར་
བླངས་པ་དང་འགལ་བའི་རྣམ་པར་རིག་བྱེད་བསྐྱེད་པའི་ཕྱིར། ཤི་འཕོས་པས་གཏོང་སྟེ་སྡོམ་པའི་རྟེན་
བོར་བའི་ཕྱིར། ཕོ་མོའི་མཚན་གཉིས་བྱུང་བས་གཏོང་སྟེ། སྡོམ་པའི་རྟེན་ཉམས་པའི་ཕྱིར། སྐུར་
འདེབས་ཀྱི་ལོག་ལྟས་གཏོང་སྟེ། དགེ་རྩ་ཆད་པའི་ཕྱིར། ཁྱད་པར་མཚན་མོ་འདས་པས་བསྙེན་གནས་
ཀྱི་སྡོམ་པ་གཏོང་སྟེ། ཉིན་ཞག་གཅིག་ཏུ་ཁས་བླངས་ཀྱི་དེ་ཕན་ཆད་དུ་མ་བླངས་པའི་ཕྱིར། དེ་ཡང་
རང་འགྲེལ་ལས། ཅིའི་ཕྱིར་རྒྱུ་དེ་དག་གིས་གཏོང་བར་འགྱུར་ཞེ་ན། ཡང་དག་པར་བླངས་པ་དང་
འགལ་བའི་རྣམ་པར་རིག་བྱེད་བསྐྱེད་པ་དང་། རྟེན་བོར་བ་དང༌། རྟེན་ཉམས་པ་དང་། གཞི་ཆད་པ་
དང་། དེ་སྲིད་དུ་འཕངས་པའི་ཕྱིར། ཞེས་གསུངས། རྟེན་བོར་བ་དང་ཞེས་གསུངས་བཞིན་དུ། ཆོས་
རྗེ་ས་སྐྱ་བས་སྡོམ་པ་གཟུགས་ཅན་ཡིན་པའི་ཕྱིར། ཤི་བའི་ཚེ་ན་སྡོམ་པ་གཏོང་ཞེས་གསུངས་ཏེ།
ཁུངས་མེད་པ་དང་ཁྱབ་པ་མེད་པའི་བརྒལ་བརྟགས་བྱའོ། གཉིས་བ་སྡེ་པ་སོ་སོའི་འདོད་པ་བརྗོད་ནས་
འཐད་མི་འཐད་བསྟན་པ་ཡོད་དེ། ཁ་ཅིག་ལྟུང་བར་འགྱུར་ལས་སྨྲ། །གཞན་དག་དམ་ཆོས་ནུབ་པ་



168
-
-
---
--
--
-
-
-
སོ་ཐར་སྡོམ་པའི་གཏོང་རྒྱུ་
གནས་བཞི་པ།
ལས། ཁ་ཆེ་རྣམས་ནི་བྱུང་བ་ལ། །བུ་ལོན་ནོར་བཞིན་གཉིས་སུ་འདོད། ཅེས་འབྱུང་བ་ལས། སྡེ་པ་ཁ་
ཅིག་རྩ་ལྟུང་བཞི་གང་རུང་གིས་དགེ་སློང་གི་སྡོམ་པ་གཏོང་བར་འདོད། །སྡེ་པ་ཁ་ཅིག་དམ་པའི་ཆོས་
ནུབ་པ་ལས་གཏོང་བར་འདོད། ཁ་ཆེ་བ་རྣམས་རྩ་ལྟུང་བཞི་གང་རུང་བྱུང་ཞིང་། གཞན་གསུམ་མ་བྱུང་
ན་དེ་འདྲ་བ་དེ་ཚུལ་འཆལ་དང་། ཚུལ་ལྡན་གཉིས་ཀ་ཡིན་ཏེ། དཔེར་ན་བུ་ལོན་ཅན་དང་ནོར་ལྡན་
མི་འགལ་བ་བཞིན་ནོ། །ཞེས་འདོད་པ་རྣམས་ཡིན་པའི་ཕྱིར། དེ་དགག་པ་ནི། ལུགས་དང་པོ་མི་འཐད་
དེ། ཕམ་པ་བྱུང་བའི་དགེ་སློང་གི་རྒྱུད་ལ་བསྙེན་རྫོགས་ཀྱི་སྡོམ་པ་ཡོད་པའི་ཕྱིར་ཏེ། གཞན་དུ་བཤད་
ཟིན་པ་ལྟར་རོ། གཉིས་པ་མི་འཐད་དེ། ཆོས་ནུབ་ན་སླར་སྡོམ་པ་མི་སྐྱེ་ཡང་སྔར་ཡོད་མི་གཏོང་བའི་
ཕྱིར། ལུགས་གསུམ་པ་མི་འཐད་པ་འོག་ཏུ་བརྟག་གོ །དེ་ལྟར་རང་འགྲེལ་ལས། ཁ་ཅིག་ལྟུང་བར་
འགྱུར་ལས་སྨྲ། གཞན་དག་ན་རེ། ལྟུང་བ་བཞི་ལས་གང་ཡང་རུང་བ་ཞིག་གིས་དགེ་སློང་དང་། དགེ་
སྦྱོང་གི་སྡོམ་པ་གཏོང་སྟེ་ཞེས་ཟེར་རོ། །གཞན་དག་དམ་ཆོས་བ་པ་ལས། གཞན་དག་ན་རེ་དམ་པའི་
ཆོས་བ་པ་ལས་ཏེ། འདི་ལྟར་དམ་པའི་ཆོས་ནུབ་པ་ན་བསླབ་པའི་གཞི་ཐམས་ཅད་དང་། ལས་ཀྱིས་
མཐའ་རྣམས་མེད་པར་འགྱུར་རོ་ཞེས་ཟེར། ཁ་ཆེ་རྣམས་ནི་བྱུང་བ་ལ། །བུ་ལོན་ནོར་བཞིན་གཉིས་སུ་
འདོད། ཁ་ཆེ་བྱེ་བྲག་ཏུ་སྨྲ་བ་རྣམས་འདི་ལྟར་དོད་དེ། རྩ་བའི་ལྟུང་བ་བྱུང་བ་ལ་སྡོམཔ་གཏོང་བ་
མེད་དོ། ཅིའི་ཕྱིར་ཞེ་ན། ཕྱོགས་གཅིག་ཉམས་པས་སྡོམ་པ་ཟད་པར་གཏོར་མི་རིག་སོ། །ལྟུང་བ་གཞན་
བྱུང་བ་ལ་ཚུལ་ཁྲིམས་འཆལ་བ་མེད་དོ། །འོ་ན་ཇི་ལྟ་བུ་ཞེ་ན་འདི་ལ་ཚུལ་ཁྲིམས་དང་འཆལ་བའི་
ཚུལ་ཁྲིམས་གཉིས་ཀ་ཡང་ཡོད་དོ། །དཔེར་ན་མི་འགའ་ཞིག་ལ་ནོར་ཡང་བདོག །བུལོན་ཡང་ཆགས་
པ་བཞིན་ནོ། ཞེས་གསུངས། དེ་ལ་ཁ་ཆེ་བའི་ལུགས་འདིར། སྲོག་གཅོད་ཀྱི་ཕམ་པ་ལྟ་བུ་བྱུང་ན་སྲོག་
གཅོད་སྤོང་བའི་སྡོམ་པ་ཉམས་ཀྱང་། རྫུན་སྤོང་བའི་སྡོམ་པ་སོགས་མ་ཉམས་པར་འདོད་པ་ཡིན་ནོ། །དེ་
མི་འཐད་དེ་ལུང་ལས། དགེ་སློང་མ་ཡིན། དགེ་སྦྱོང་མ་ཡིན་ཞེས་སོགས་དང༌། དགེ་སློང་གི་དངོས་པོ་
ལས་ཉམས་པར་འགྱུར། དེའི་དགེ་སྦྱོང་གི་ཚུལ་ཞིག་པར་འགྱུར་ཞེས་སྲོག་གཅོད་པ་པོའི་རྒྱུད་ཀྱི་དགེ་



169
གནས་བཞི་པ།
བསམ་གཏན་གྱི་སྡོམ་པའི་གཏོང་རྒྱུ།
སློང་གི་སྡོམ་པ་ཉམས་པར་གསུངས་པའི་ཕྱིར་དང་། དེ་ཉམས་ན་མི་ཚངས་སྤྱོད་སྤོང་བའི་དགེ་སློང་གི་
སྡོམ་པ་ལྟ་བུ་ལྡོག་ཆས་ཕྱེ་བ་རྣམས་མ་ཉམས་པ་མི་སྲིད་པའི་ཕྱིར། ཡང་ཕམ་པ་གཅིག་བྱུང་ན་སྤང་བྱ་
གཅིག་པོ་དེ་སྤོང་བའི་སྡོམ་པ་གཏོང་བ་ཡིན་ཀྱང༌། གཞན་གསུམ་མི་གཏོང་བའི་དོན་དུ་བྱེད་པ་ཡང་
མི་འཐད་དེ། དེ་ལྟར་ན་ཕམ་པ་དགེ་སློང་གི་སྡོམ་པའི་གཏོང་རྒྱུ་ཡིན་མིན་གཉིས་ཀར་ཐལ་བའི་སྐྱོན་
ཡོད་པའི་ཕྱིར། ཡང་ཕམ་པ་གཅིག་ང་གཞན་གསུམ་མ་བྱུང་བའི་དགེ་སློང་དེ་ཚུལ་འཆལ་དང་། ཚུལ་
ཁྲིམས་རྣམ་པར་དགེ་པའི་གཞི་མཐུན་དུ་འདོད་པའི་དོན་དུ་བྱེད་པ་ཡང་མི་འཐད་དེ། དེ་གཉིས་རྣམ་
པ་ཀུན་ཏུའགལ་དགོས་པའི་ཕྱིར་རོ། །གལ་ཏེ་དེ་འདྲ་བ་དེ་ཚུལ་འཆལ་དང་ཚུལ་ལྡན་གཉིས་ཀ་ཡིན་
ཀྱང་། ཚུལ་ཁྲིམས་རྣམ་དག་མ་ཡིན་པའི་དོན་དུ་བྱེད་པའང་མི་འཐད་དེ། དེ་ལྟ་ན་དགེ་སློང་མ་ཡིན་
ཞེས་སོགས་ཀྱི་དོན་དགེ་སློང་རྣམ་དག་མ་ཡིན་པའི་དོན་དུ་བཤད་དགོས་པ་ལས། དེ་མི་འཆད་པར་
དོན་དམ་པའི་དགེ་སློང་མ་ཡིན་པའི་བཤད་པས་གནོད་པའི་ཕྱིར། དེས་ན་ཁ་ཆེ་བའི་ལུགས་འདི་རང་
ལུགས་སུ་བཞག་དཀའ་ཞིང་། མདོ་སྡེ་པ་ལྟར་ཕམ་པ་སྡོམ་པའི་གཏོར་རྒྱུར་ཡང་མི་འཇོག་པའི་རང་
ལུགས་བྱེ་བྲག་སྨྲ་བའི་གྲུབམཐའ་སྨྲ་བར་གཞན་ཞིག་དང་སྟུན་ནས་བཞག་དགོས་སམ་སྙམ་སྟེ་དཔྱད་
པར་བྱའོ། ། །
གཉིས་པ་བསམ་གཏན་གྱི་སྡོམ་པའི་གཏོང་རྒྱུ་ཡོད་དེ། བསམ་གཏན་གཏོགས་པའི་དགེ་
བ་ནི། །ས་འཕོས་ཉམས་པ་དག་གིས་གཏོང་། །དེ་བཞིན་གགས་མེད་གཏོགས། ཞེས་འབྱུང་བ་ལས།
ས་གོང་འོག་ཏུ་འཕོས་པ་དང༌། སྙོམས་འཇུག་ལས་ཉམས་པ་ལས་གཏོང་ཞིང་གཟུགས་མེད་ཀྱང་དེ་
དང་འདྲ་བའི་ཕྱིར། གསུམ་པ་ཟག་མེད་ཀྱི་སྡོམ་པའི་གཏོང་རྒྱུ་ཡོད་དེ། འཕགས་པ། །འབྲས་བུ་ཐོབ་
སྦྱངས་ཉམས་པ་ལས། ཞེས་འབྱུང་བ་ལས། རྒྱུན་ཞུགས་སོགས་ཀྱི་འབྲས་བུ་ཐོབ་པ་ན་ཞུགས་པ་
རྣམས་ཀྱི་ཟག་མེད་གཏོང་བ་དང་། དབང་རྟུལ་རྣམས་དབང་པོ་རྣོ་བར་སོང་བ་ན་རྟུལ་པོའི་ཟག་མེད་
གཏོང་བ་དང༌། ཕྱིར་མི་འོང་ལྟ་བུའི་འབྲས་བུ་ཉམས་པ་ན་དེའི་ཟག་མེད་གཏོང་བ་ལྟ་བུ་ཡིན་པའི་



170
སྡོམ་མིན་དང་བར་མའི་གཏོང་རྒྱུ
གནས་བཞི་པ།
གཉིས་པ་སྡོམ་མིན་གྱི་གཏོང་རྒྱུ་ཡོད་དེ། སྡོམ་མིན་སྡོམ་པ་ཐོབ་པ་དང་། །ཤི་དང་མཚན་
གཉིས་འབྱུང་བ་ལས། ཞེས་འབྱུང་བ་ལས། སྡོམ་པ་ཐོབ་པ་དང་ཤི་བ་དང༌། མཚན་གཉིས་བྱུང་བ་ན་
གཏོང་བའི་ཕྱིར། །
གསུམ་པ་བར་མའི་གཏོང་རྒྱུ་ཡོད་དེ། བར་མ་ཤུགས་བླངས་བྱ་བ་དང༌། །དོན་ཚེ་རྩ་བ་ཆད་
པ་ལས། ཞེས་འབྱུང་བ་ལས། རྒྱུ་དྲུག་གིས་དེ་གཏོང་བའམ་ཆད་པར་འགྱུར་བའི་ཕྱིར་ཏེ། ཐུགས་དང་
བླངས་པ་དང་བྱ་བ་དང༌། དོན་དང་ཚེ་དང་དགེ་རྩ་ཆད་པ་སྟེ། ག་གིས་གཏོང་བའི་ཕྱིར།
བཞི་པ་དེ་ལས་གཞན་པའི་གཏོང་རྒྱུ་ཡོད་དེ། འདོད་གཏོགས་དགེ་བ་གཟུགས་མིད་ནི། །རྩ་
ཆད་གོང་དུ་སྐྱེས་པ་ལས། །ཉོན་མོངས་པ་ཅན་གཟུགས་མིན་ནི། །གཉེན་པོ་སྐྱེས་པས་རྣམས་ཉམས་
འགྱུར། ཞེས་འབྱུང་བ་ལས། འདོད་པའི་དགེ་བ་གཟུགས་ཅན་མ་ཡིན་པ་ནི། དགེ་རྩ་ཆད་པ་དང༌།
ཁམས་གོང་མ་གཉིས་སུ་སྐྱེས་པ་ལས་གཏོང་། ཁམས་གསུམ་གྱི་ཉོན་མོངས་ཅན་གགས་ཅན་མ་ཡིན་པ་
ནི་རང་གི་གཉེན་པོ་བར་ཆད་མེདལམ་སྐྱེས་པས་གཏོང་བའི་ཕྱིར། །
ལྔ་པ་སྡོམ་མིན་དང་སྡོམ་པ་གཉིས་ལྡན་པའི་གང་ཟག་ཡོད་དེ། ཟ་མ་མ་ནིང་སྒྲ་མི་སྙན། །མཚན་
གཉིས་མ་གཏོགས་མི་རྣམས་ལ། །སྡོམ་མིན་སྡོམ་པའང་དེ་བཞིན་ལ། །ལྷ་ལའང་ཞེས་འབྱུང་བ་ལས།
ཟ་མ་སོགས་བཞི་མ་གཏོགས་པའི་མི་རྣམས་ལ་སྡོམ་པ་སྡོམ་མིན་གཉིས་ཀ་ཡོད་པའི་ཕྱིར་དང་། ཁྱད་
པར་ནི་སྡོམ་པ་ལྷ་ལ་ཡང་ཡོད་པའི་ཕྱེད། འོ་ན། མི་དང་ལྷ་ལ་སྡོམ་པ་གསུམ་ཀ་ཡོད་དམ་ཞེ་ན།
བཤད་དུ་ཡོད་དེ། མི་རྣམས་ལ་གསུམ་མོ། །འདོད་དང་གཟུགས་སྐྱེས་ལྷ་རྣམས་ལ། །བསམ་གཏན་
སྐྱེས་ཡོད་ཟག་མེད་ནི། །བསམ་གཏན་ཁྱད་པར་འདུ་ཤེས་མེད། །སེམས་ཅན་མ་གཏོགས་གཟུགས་
མེད་ནའང་། ཞེས་འབྱུང་བ་ལས། མི་ལ་གསུམ་ཆར་དང༌། འདོད་གགས་ཀྱི་ལྷ་ལ་བསམ་གཏན་གྱི་
སྡོམ་པ་དང་། ཚངས་ཆེན་པ་དང༌། འདུ་ཤེས་མེད་པ་མ་གཏོགས་པའི་འདོད་གཟུགས་ཀྱི་ལྷ་དང༌།



17
གནས་བཞི་པ།
འབྲས་བུའི་སྒོ་ནས་དབྱེ་བ།
གཟུགས་མེད་ནའང་ཟག་མེད་ཀྱི་སྡོམ་པ་ལྡན་པ་ཡོད་པའི་ཕྱིར།
གསུམ་པ་མདོ་ལས་འབྱུང་བའི་རྣམ་གྲངས་བཤད་པ་ལ་ལྔ་སྟེ། རྒྱུ་འབྲས་ཀྱི་སྒོ་ནས་ཕྱེ་བ་
དང༌། རྟེན་གྱི་སྒོ་ནས་དང་། ལས་གང་སེམས་པ་དུ་དང་བཅས་པའི་སྒོ་ནས་དང་། གཉིས་ཚན་གྱི་སྒོ་
ནས་དབྱེ་བ་དང་། གསུམ་ཚན་གྱི་སྒོ་ནས་དབྱེ་བ་རྣམས་སུ་ཡོད་པའི་ཕྱིར། དང་པོ་གྲུབ་སྟེ། འབྲས་
བུའི་སྒོ་ནས་དང་། རྒྱུའི་སྒོ་ནས་དང༌། གཉིས་ཀའི་སྒོ་ནས་དབྱེ་བ་གསུམ་རྣམས་སུ་ཡོད་པའི་ཕྱིར།
དང་པོ་གྲུབ་སྟེ། ལས་བདེ་མི་བདེ་དང་གཞན་ནི། །དགེ་དང་མི་དགེ་དང་གཞན་ཡིན། བསོད་ནམས་
བསོད་ནམས་མིན་མི་གཡོ། །བདེ་བ་མྱོང་འགྱུར་ལ་སོགས་གསུམ། །ཞེས་འབྱུང་བ་ལས། དགེ་མི་
དགེ་ལུང་མ་བསྟན་གྱི་ལས་གསུམ་དང་། བསོད་ནམས་བསོད་ནམས་མ་ཡིན་པ་མི་གཡོ་བའི་ལས་
གསུམ་དང་། བདེ་བ་བཏང་སྙོམས་སྡུག་བསྔལ་མྱོང་འགྱུར་གྱི་ལས་གསུམ་རྣམས་ཡོད་པའི་ཕྱིར།
དང་པོ་གྲུབ་སྟེ། འབྲས་བུ་རྣམ་སྨིན་བདེ་བ་འབྱིན་པའི་རིགས་སུ་གནས་པའི་ལས་དེ་དགེ་བའི་ལས་
ཡིན་པ་གང་ཞིག །འོག་མ་གཉིས་ལའང་དེས་འགྲེ་བའི་ཕྱིར། གཉིས་བ་གྲུབ་སྟེ། བསོད་ནམས་
འདོད་ཁམས་དགེ་བའི་ལས། །མི་གཡོ་གོང་མ་ལས་སྐྱེས་པའི། །གང་ཕྱིར་ས་ནི་དེ་དག་ཏུ། །ལས་
རྣམས་སྨིན་ཕྱིར་མི་གཡོའི་ཕྱིར། ཞེས་འབྱུང་བ་ལས། འདོད་པའི་དགེ་བའི་ལས་དང་། དེའི་མི་དགེ་
བའི་ལས་གཉིས། ཁམས་གོང་མ་གཉིས་ཀྱི་དགེ་བའི་ལས་གསུམ་རིམ་པ་བཞིན་དེ་གསུཾ་ཡིན་པའི་
ཕྱིར། གསུམ་པ་གྲུབ་སྟེ། བསམ་གཏན་གསུམ་པའི་བར་དགེ་བ། །བདེ་བ་མྱོང་འགྱུར་དེ་ཡན་ཆད། །སྡུག་
མིན་བདེ་མིན་མྱོང་འགྱུར་བ། །སྡུག་བསྔལ་མྱོང་འགྱུར་འདིའི་མི་དགེ །ཞེས་འབྱུང་བ་ལས། བསམ་
གཏན་གསུམ་པ་མན་ཆད་ཀྱིས་བསྡུས་པའི་དགེ་བའི་ལས་དང་། བསམ་གཏན་བཞི་པ་ཡན་ཆད་ཀྱིས་
བསྡུས་པའི་ལས་རྣམས་དང༌། མི་དགེ་བའི་ལས་གསུམ་རིམ་པ་བཞིན་དེ་གསུམ་ཡིན་པའི་ཕྱིར།
ཕྱོགས་འདི་ལ་སྡེ་པ་གཞན་གྱི་འདོད་པ་མི་འདྲ་བ་ཡོད་དེ། འོག་ནའང་བར་མ་ཡོད་དོ་ཞེས། ཁ་ཅིག་
ཟེར་ཏེ་གང་གི་ཕྱིར། །བསམ་གཏན་ཁྱད་པར་རྣམ་སྨིན་ལས། །སྔ་ཕྱི་མེད་གསུམ་སྨིན་འདོད་ཕྱིར།



172
མྱོང་འགྱུར་གྱི་ལས་བཤད་པ།
གནས་བཞི་པ།
ཞེས་འབྱུང་བ་ལས་ཐོན་པའི་ཕྱིར།
མྱོང་འགྱུར་གྱི་ལས་ཀྱི་དབྱེ་བའང་བཤད་དུ་ཡོད་དེ། ལྔར་དབྱེ་བ་དང་། རྣམ་སྨིན་མྱོང་འགྱུར་བྱེ་
བྲག་ཏུ་བཤད་པ་གཉིས་སུ་ཡོད་པའི་ཕྱིར། དང་པོ་གྲུབ་སྟེ། ངོ་བོ་ཉིད་དང་མཚུངས་ལྡན་དང་། །དམིགས་
པ་དང་ནི་རྣམ་སྨིན་དང་། །མངོན་གསུམ་དུ་ནི་གྱུར་པ་ལས། །མྱོང་འགྱུར་རྣམ་པ་ལྔ་ཡིན་ནོ། །ཞེས་
འབྱུང་བ་ལས། ངོ་བོ་ཉིད་ཀྱིས་མྱོང་འགྱུར་དང་། མཚུངས་ལྡན་གྱི་མྱོང་འགྱུར། དམིགས་པ་མྱོང་
འགྱུར། རྣམ་སྨིན་མྱོང་འགྱུར། མངོན་སུམ་གྱི་མྱོང་འགྱུར་ཏེ་ལྔ་ཡོད་པའི་ཕྱིར། གཉིས་བ་ལ་གཉིས་
སུ་ཡོད་དེ། དབྱེ་བ་སྤྱིར་བཤད་པ་དང་། མྱོང་ངེས་བྱེ་བྲག་ཏུབཤད་པ་གཉིས་སུ་ཡོད་པའི་ཕྱིར། དང་
པོ་གྲུབ་སྟེ། དེ་ཡང་ངེས་དང་མ་ངེས་དང་། མཐོང་བའི་ཆོས་ལ་སོགས་པ་ལ། །མྱོང་འགྱུར་ཕྱིར་ན་
ངེས་རྣམ་གསུམ། ཁ་ཅིག་ལས་རྣམ་ལྔ་ཞེས་ཟེར། །གཞན་དག་མུ་ནི་བཞི་ཞེས་ཟེར། །གསུམ་གྱིས་
རིགས་ནི་འཕེན་པར་བྱེད། ཅེས་འབྱུང་བ་ལས། ངེས་མ་ངེས་ཀྱི་ལས་གཉིས་ལས། ངེས་པ་ལ་མཐོང་
ཆོས་ཀྱི་ལས་དང༌། སྐྱེས་ནས་མྱོང་འགྱུར་གྱི་ལས། ལན་གྲངས་གཞན་ལ་མྱོང་འགྱུར་གྱི་ལས་རྣམས་
སུ་ཡོད་ཅིང་། ཁ་ཅིག་མ་ངེས་པ་ལ་ཡང་། རྣམ་སྨིན་ངེས་མ་ངེས་གཉིས་སུ་ཕྱེ་ནས་ལྔར་བྱེད། གཞན་
དག་གནས་སྐབས་ངེས་ལ། རྣམ་སྨིན་མ་ངེས་པ་དེ་ལས་ཟློག་པ་དང༌། གཉིས་ཀ་ངེས་པ་དང༌།
གཉིས་ཀ་མ་ངེས་པ་དང་མུ་བཞིར་འདོད་པ་ཡོད། མཐོང་ཆོས་མ་གཏོགས་སྐྱེས་ནས་མྱོང་འགྱུར་
སོགས་གསུཾ་གྱིས་སྐྱེ་བ་གཞན་དུ་ལས་ཀྱི་རིགས་མཐུན་འཕེན་པར་བྱེད་པའི་ཕྱིར། འོ་ན། ཁམས་དང་
འགྲོ་བ་གང་ན་ལས་འཕེན་དུཡོད་ཅེ་ན། བཤད་དུཡོད་དེ། ཐམས་ཅད་ན་ནི་འཕེན་པ་བཞི། །དམྱལ་
བ་ན་ནི་དགེ་བའི་གསུམ། །གང་ལས་འདོད་ཆགས་བྲལ་བརྟེན་པའི། །བྱིས་པ་དེར་སྐྱེས་མྱོང་མི་
བྱེད། །འཕགས་པ་གཞན་དུའང་མྱོང་མི་བྱེད། །འདོད་རྩེ་མི་བརྟན་པ་ཡང་མིན། །སྲིད་པ་བར་མི་
འདོད་ཁམས་སུ། །འཕེན་པ་རྣམ་པ་ཉི་ཤུ་གཉིས། །དེ་ནི་མཐོང་ཆོས་འབྲས་བུ་ཡིན། །དེ་ནི་རིགས་
གཅིག་ཁོ་ན་ཡིན། ཞེས་འབྱུང་བ་ལས་སྤྱིར་བཏང་ལ། འགྲོ་བ་ཐམས་ཅད་ན་ལས་འཕེན་བཞི་ག་



གནས་བཞི་པ།
མྱོང་ངེས་ཀྱི་ལས་བྱེ་བྲག་ཏུབཤད་པ།
173
ཡོད། དམིགས་བསལ་ལ། དམྱལ་བ་ན། དགེ་བའི་ལས་འཕེན་ཕྱི་མ་གསུམ་ཡོད། འཇིག་རྟེན་པའི་
སྒོམ་སྤངས་སུ་གྱུར་པའི་ཅི་ཡང་མེད་མན་ཆད་ཀྱི་ཉོན་མོངས་ལ་ཆགས་པ་དང་བྲལ་བའི་སོ་སྐྱེ་ནི།
ཆགས་བྲལ་བྱས་པའི་ས་དེར་སྐྱེས་ནས་མྱོང་འགྱུར་གྱི་ལས་མི་བྱེད། བསམ་གཏན་དང་པོ་ནས་ཅི་ཡང་
མེད་ཀྱི་བར་ལ་ཆགས་པ་དང་བྲལ་བའི་འཕགས་པ་ནི་ས་དེ་དག་ཏུལན་གྲངས་གཞན་ལ་མྱོང་འགྱུར་
གྱི་ལས་མི་བྱེད་པ་དང༌། ཕྱིར་མི་འོང་དང་། དགྲ་བཅོམ་པ་གཉིས་ནི། ས་དེ་དག་ཏུསྐྱེས་པ་ནས་དང་།
ལན་གྲངས་གཞན་ལ་མྱོང་འགྱུར་གྱི་ལས་གང་ཡང་མི་བྱེད་པ་དང་། བར་སྲིད་ནས་འདོད་པར་སྐྱེས་
ན། ལས་འཕེན་རྣམ་པ་ཉི་ཤུ་རྩ་གཉིས་བྱེད་པའི་ཕྱིར། ཕྱི་མ་འདི་གྲུབ་སྟེ། བར་སྲིད་དེ་ཉིད་དང་།
མངལ་གྱི་གནས་སྐབས་ལྔ་དང་བཙས་པའི་གནས་སྐབས་ལྔ་སྟེ་བཅུ་གཅིག་ལ་མྱོང་བར་ངེས་མ་ངེས་
གཉིས་སུ་ཕྱེ་བས་དེ་ལྟར་དུ་ཡོད་པའི་ཕྱིར། བཅུ་གཅིག་པོ་དེ་ནི་མཐོང་ཆོས་ལ་མྱོང་འགྱུར་གྱི་ལས་ཀྱི་
འབྲས་བུ་ཡིན་ཏེ། ལས་གཅིག་གིས་འཕངས་པའི་རིགས་མཐུན་གྱི་ཕུང་པོའི་རྒྱུན་གཅིག་ཁོ་ན་ཡིན་
པའི་ཕྱིར།
གཉིས་པ་མྱོང་ངེས་ཀྱི་ལས་བྱེ་བྲག་ཏུ་བཤད་པ་ཡོད་དེ། མྱོང་ངེས་སྤྱིར་བསྟན་པ་དང་།
མཐོང་ཆོས་ལ་མྱོང་ངེས་བྱེ་བྲག་ཏུ་བཤད་པ་གཉིས་སུ་ཡོད་པའི་ཕྱིར། དང་པོ་གྲུབ་སྟེ། ཉོན་མོངས་
རབ་དང་དྲག་པོ་དང༌། །ཡོན་ཏན་ཞིང་དང་རྒྱུན་ཆགས་སུ། །བྱས་པ་གང་ཞིག་ཡིན་པ་དང་། །ཕ་མ་
གསོད་གང་དེ་ངེས་སོ། །ཞེས་འབྱུང་བ་ལས། བསམ་པས་ངེས་པ་དང་ཞིང་གི་ངེས་པ་དང་། སྦྱོར་བས་
ངེས་པ་དང་གསུམ་ཡོད་པའི་ཕྱིར། དང་པོ་ནི། ཉོན་མོངས་པ་དང་། རབ་ཏུ་དང་བ་དྲག་པོས་མི་དགེ་
བ་དང་། དགེ་བ་བྱེད་པ་ལྟ་བུ་དང་། གཉིས་པ་ནི། དཀོན་མཆོག་དང་ཕ་མ་ལ་ཕན་གནོད་ཀྱི་ལས་
བྱེད་པ་ལྟ་བུ་དང་། གསུམ་པ་ནི། རྒྱུན་ཆགས་སུ་དགེ་བའི་ལས་བྱེད་པ་ལྟ་བུ་ཡིན་པའི་ཕྱིར། གཉིས་
པ་གྲུབ་སྟེ། མཐོང་ཆོས་འབྲས་བུ་ཅན་གྱི་ལས། ཞིང་དང་བསམ་པའི་ཁྱད་པར་ལས། །ས་དེའི་འདོད་
ཆགས་གཏན་བྲལ་ཕྱིར། །རྣམ་སྨིན་ངེས་པ་གང་ཡིན་པའོ། །གང་དག་འགོག་བྱམས་ཉོན་མོངས་



174
རྒྱུའི་སྒོ་ནས་དབྱེ་བ།
གནས་བཞི་པ།
མེད། །མཐོང་དང་དགྲ་བཅོམ་འབྲས་ལངས་པ། །དེ་ལ་ཕན་གནོད་བྱས་པ་ཡིན། །འབྲས་བུ་འཕྲལ་
དུམྱོང་བར་འགྱུར། །ཞེས་འབྱུང་བ་ལས། ལས་ཀྱི་ནུས་པས་མཐོང་ཆོས་ལ་ངེས་པ་དང་། གཉེན་པོའི་
ནུས་པས་དེ་ངེས་པ་དང་། ཞིང་གི་ནུས་པས་དེ་ངེས་པ་གསུམ་དུཡོད་པའི་ཕྱིར། དང་པོ་ནི། ཞིང་བཟང་
པོ་ཡུལ་དུ་བྱས་པ་དང༌། བསམ་པ་དྲག་པོས་བྱས་པའི་ལས་ལྟ་བུ་དང༌། གཉིས་པ་ནི། འདོད་པ་ལ་
ཆགས་བྲལ་གྱི་མྱོང་ངེས་ཀྱི་ལས་བྱས་པ་ལྟ་བུ་དང་། གསུམ་པ་ནི་འགོག་པ་དང་། བྱམས་སོགས་
དང༌། མཐོང་ལམ་དང་། དགྲ་བཅོམ་པའི་འབྲས་བུ་ལས་ལངས་མ་ཐག་པའི་གང་ཟག་ལ་ཕན་གནོད་
ཀྱི་ལས་བྱས་པ་ལྟ་བུ་ཡིན་པའི་ཕྱིར། དགེ་བའི་ལས་ཀྱི་རྣམ་སྨིན་ཚོར་བ་སེམས་ཚོར་ཁོ་ནའོ་ལུས་ཚོར་
ཡིན་པ་ཡོད་དམ་ཞེ་ན། བཤད་དུ་ཡོད་དེ། རྣམ་པར་རྟོག་པ་མེད་པ་ཡི། །དགེ་བའི་ལས་ཀྱི་རྣམ་སྨིན་
ནི། །སེམས་ཀྱི་ཚོར་བ་ཁོ་ནར་འདོད། །མི་དགེ་བའི་ནི་ལུས་ཀྱི་ཡིན། །ཞེས་འབྱུང་བ་ལས། དགེ་བའི་
ལས་རྟོག་བཅས་རྟོག་མེད་གཉིས་ཡོད་པའི་རྟོག་བཅས་དགེ་བའི་རྣམ་སྨིན་ནི། ལུས་ཀྱི་ཚོར་བ་བདེ་བ་
དང༌། རྟོག་མེད་དགེ་བའི་རྣམ་སྨིན་ནི། སེམས་ཚོར་ཁོ་ན་དང་། མི་དགེ་བའི་ལས་ཀྱི་རྣམ་སྨིན་ཚོར་
བ་ནི། ལུས་ཚོར་ཁོ་ན་ཡིན་པའི་ཕྱིར། འོ་ན། གོང་དུ་གཡེངས་པའི་སེམས་ཞེས་བཤད་ན། དེའི་ངོ་བོ་
དང་རྒྱུ་ཅི་ལྟ་བུ་ལས་བྱུང་ཞེ་ན། བཤད་དུ་ཡོད་དེ། གཡེངས་པའི་སེམས་ནི་ཡིད་སེམས་ལ། །དེ་ནི་
ལས་ཀྱི་རྣམ་སྨིན་སྐྱེས། །སྐྲག་གནོད་མ་མཉམ་མྱ་ངན་གྱིས། །སྒྲ་མི་སྙན་མིན་འདོད་ལྡན་རྣམས།
ཞེས་འབྱུང་བ་ལས། གཡེངས་བའམ་སྨྱོ་བའི་སེམས་ནི་ངོ་བོ་ཡིད་ཀྱི་ཤེས་པ་ཡིན་པ་དང༌། རྒྱུ་སྔོན་
གཞན་སྨྱོར་བཅུག་པའི་ལས་ཀྱི་རྣམ་སྨིན་ལས་སྐྱེས་པ་དང་། འཇིགས་སྐྲག་དང༌། མི་མ་ཡིན་སོགས་
ཀྱིས་གནོད་པ་བྱས་པ་དང་། འབྱུང་བ་ཆ་མ་མཉམ་པ་དང་། མྱ་ངན་གྱིས་ཡིད་གཟིར་བའི་དབང་གིས་
འང་། རྟེན་ནི་སྒྲ་མི་སྙམ་མ་གཏོགས་པའི་འདོད་པའི་ལྷ་མི་རྣམས་ལ་ཡོད་པའི་ཕྱིར། །
གཉིས་པ་རྒྱུའི་སྒོ་ནས་དབྱེ་བ་བཤད་དུ་ཡོད་དེ། ཡོན་སྐྱོན་སྙིགས་མར་གསུངས་པ་ནི། གཡོ་
དང་ཞེ་སྡང་འདོད་ཆགས་སྐྱེས། ཞེས་འབྱུང་བ་ལས། ཡོན་པོའི་ལས་དང༌། སྐྱོན་གྱི་ལས། སྙིགས་མའི་



175
གནས་བཞི་པ།
རྒྱུ་འབྲས་གཉིས་ཀའི་སྒོ་ནས་དབྱེ་བ།
ལས་དང་གསུམ་ཡོད་ཅིང་། དེ་གསུམ་ཡང་རིམ་པ་བཞིན་དུ། གཡོ་དང་ཞེ་སྡང་འདོད་ཆགས་གསུམ་
གྱིས་ཀུན་ནས་སློང་བའི་ལས་ཡིན་པས་མིང་དེ་ལྟར་བརྗོད་པའི་ཕྱིར།
གསུམ་པ་རྒྱུ་འབྲས་གཉིས་ཀའི་སྒོ་ནས་དབྱེ་བ་ཡོད་དེ། མདོར་བསྟན། རྒྱས་བཤད་གཉིས་
སུ་ཡོད་པའི་ཕྱིར། དང་པོ་གྲུབ་སྟེ། དཀར་གནག་ལ་སོགས་བྱེ་བྲག་གིས། །ལས་ནི་རྣམ་པ་བཞི་ཡིན་
ནོ། །ཞེས་འབྱུང་བ་ལས། གནག་ལ་རྣམ་སྨིན་གནག་པའི་ལས། དཀར་ལ་རྣམ་སྨིན་དཀར་བའི་ལས།
འདྲེས་མའམ་འདྲེས་མའི་ལས། ཟད་བྱེད་ཀྱི་ལས་དང་བཞི་ཡོད་པའི་ཕྱིར། གཉིས་པ་རྒྱས་བཤད་
ཡོད་དེ། མདོ་སྡེ་པའི་ལུགས་དང༌། བྱེ་བྲག་སྨྲ་བའི་ལུགས་གཉིས་སུ་ཡོད་པའི་ཕྱིར། དང་པོ་གྲུབ་སྟེ།
མི་དགེ་གཟུགས་དང་འདོད་གཏོགས་པའི། །དགེ་བ་ཉིད་ནི་རིམ་བཞིན་དུ། །གནག་དང་དཀར་དང་
གཉིས་ཀའི་ལས། །དེ་ཟད་བྱེད་པ་ཟག་མེད་ཡིན། ཞེས་འབྱུང་བ་ལས། མི་དགེ་བའི་ལས་དང་།
གཟུགས་ཀྱིས་བསྡུས་པའི་དགེ་བའི་ལས་དང༌། འདོད་པའི་སས་བསྡུས་ཀྱི་དགེ་བའི་ལས་དང་། ཟག་
མེད་ཀྱི་ལས་བཞི་ནི་རིམ་པ་བཞིན་དུ། གོང་གི་ལས་བཞི་པོ་རེ་རེ་ནས་ཡིན་པའི་ཕྱིར། རྟགས་གསུམ་
པ་འདོད་པའི་སས་བསྡུས་ཀྱི་དགེ་བའི་ལས་དེ་འདྲེས་མའམ། འདྲེས་མའི་ལས་ཡིན་པ་ནི། རང་གི་
ངོས་ནས་རྣམ་སྨིན་དཀར་གནག་གཉིས་ཀ་འབྱིན་པའི་དོན་མ་ཡིན་གྱི། རྒྱུད་ཀྱིས་སྒོ་ནས་མི་དགེ་བ་
དང་འདྲེས་པའི་ཆ་ནས་ཡིན་ལ། དེ་ཡང་འདོད་པའི་སས་བསྡུས་ཀྱི་ཡང་དག་པའི་ལྟ་བ་རྒྱུད་ལ་ལྡན་
བཞིན་པའི་ངང་ནས། ལོག་ལྟས་རྣམ་སྨིན་འབྲས་བུ་ནག་པོ་འབྱིན་པ་ལྟ་བུ་ཡིན་པའི་ཕྱིར་ཏེ། རང་
འགྲེལ་ལས། འདོད་པར་གཏོགས་པའི་དགེ་བ་ནི། །མི་དགེ་བ་དང་འདྲེས་པའི་ཕྱིར། །དཀར་གནག་
ཡིན་ལ་རྣམ་པར་སྨིན་པ་འདྲེས་པའི་ཕྱིར་རྣམ་པར་སྨིན་པ་ཡང་དཀར་གནག་ཡིན་ནོ། །འདི་ནི་རྒྱུད་ཀྱི་
སྒོ་ནས་རྣམ་པར་བཞག་གི །ངོ་བོ་ཉིད་ཀྱིས་སྒོ་ནས་ནི་མ་ཡིན་ཏེ། ལས་ལམ་རྣམ་པར་སྨིན་པ་གཅིག་
ལ་དཀར་པོ་ཡང་ཡིན། ནག་པོ་ཡང་ཡིན་བ་དེ་ལྟ་བུ་ནི་མེད་དེ། ཕན་ཚུན་འགལ་བའི་ཕྱིར། ཞེས་
གསུངས་པའི་ཕྱིར། འོ་ན་འདོད་པའི་སས་བསྡུས་ཀྱི་མི་དགེ་བའི་ལས་ཀྱང་འདྲེས་མའི་ལས་སུ་འགྱུར་



176
རྒྱུ་འབྲས་གཉིས་ཀའི་སྒོ་ནས་དབྱེ་བ།
གནས་བཞི་བ།
རོ་ཞེ་ན། མི་འདྲ་སྟེ། སྔ་མ་སྟོབས་ཆུང་ཞིང་། འདི་སྟོབས་ཆེ་བས་དགེ་བ་དང་འདྲེས་པར་མ་ངེས་ལ།
དེ་ཡང་ལོག་ལྟ་རྒྱུད་ལ་ལྡན་བཞིན་པའི་ངང་ནས་འདོད་པའི་སས་བསྡུས་པའི་ཡང་དག་པའི་ལྟ་བས་
རྣམ་སྨིན་འབྲས་དཀར་པོ་འབྱིན་མི་ནུས་པ་ལྟ་བུ་ཡིན་པའི་ཕྱིར་ཏེ། རང་འགྲེལ་ལས། དེ་ལྟར་ན་མི་
དགེ་བ་ཡང་། །དགེ་བ་དང་འདྲེས་པའི་ཕྱིར། དཀར་གནག་ཏུ་འགྱུར་བ་མ་ཡིན་ནམ་ཞེ་ན། འདོད་
པའི་ཁམས་ན་མི་དགེ་བ་གདོན་མི་ཟ་བར་དགེ་བ་དང་འདྲེས་པ་ནི་མ་ཡིན་ཏེ། དེ་སྟོབས་དང་ལྡན་
པའི་ཕྱིར་རོ། །དགེ་བ་ནི་སྟོབས་ཆུང་བའི་ཕྱིར་འདྲེས་པར་འགྱུར་རོ། །ཞེས་གསུངས་པའི་ཕྱིར། འོ་ན།
འདོད་རྟེན་ལ་དགེ་མི་དགེ་བའི་ལས་འདྲེས་པ་ཡོད་ན། རྣམ་སྨིན་འབྲས་ཀྱང་རྒྱུད་གཅིག་ལ་འདྲེས་
རུང་དམ་ཞེ་ན། མི་རུང་སྟེ། དཔེར་ན་སོ་ཐར་སྡོམ་པ་དང་། ཞེ་སྡང་མངོན་གྱུར་བ་རྒྱུད་གཅིག་ལ་དུས་
མཉམ་པ་ཡོད་ཀྱང་། རྣམ་སྨིན་འབྲས་བདེ་འགྲོ་དང་ངན་འགྲོར་སྔ་ཕྱིར་སྨིན་པར་འགྱུར་བ་ལྟ་བུ་ཡིན་
པའི་ཕྱིར། གནས་དེ་རྣམས་མ་ངེས་པ་ཁ་ཅིག །སྡོམ་གསུམ་རབ་དབྱེ་ལས། གཞན་ཡང་ལས་ལ་རྣམ་
བཞི་གསུངས། ལས་དཀར་རྡོ་སྨིན་དཀར་བ་དང་། །ལས་གནག་རྣམ་སྨིན་གནག་པ་དང་། །ལས་
དཀར་རྣམ་སྨིན་གནག་པ་དང༌། །ལས་གནག་རྣམ་སྨིན་དཀར་བའོ། །ཞེས་དང་། ཕྱི་མ་གཉིས་ཀྱི་ངོས་
འཛིན་ལ། མང་པོ་སྐྱབས་ཕྱིར་གསོད་ལ་སོགས། །ལས་གནག་རྣམ་སྨིན་དཀར་ནི་བྱ། །གསོད་ཕྱིར་
སྦྱིན་པ་གཏོང་བ་སོགས། །ལས་དཀར་རྣམ་སྨིན་གནག་པ་སྤངས། །ཞེས་གསུངས་པ་དག་གི་དགོངས་
པར་བསམ་ནས། ལས་གནག་ལ་རྣམ་སྨིན་དཀར་བ་དང་། ལས་དཀར་ལ་རྣམ་སྨིན་གནག་པ་
གཉིས་ལས། དང་པོ་ནི། རྒྱུའི་ཀུན་སློང་དགེ་བ་དང༌། དུས་ཀྱི་ཀུན་སློང་མི་དགེ་བས་བྱས་པའི་ལས་
ལྟ་བུ་དང་། གཉིས་པ་ནི། རྒྱུའི་ཀུན་སློང་མི་དགེ་བ་དང༌། དུས་ཀྱི་ཀུན་སློང་དགེ་བས་བྱས་པའི་ལས་
ལྟ་བུ་ཡིན། ཞེས་ཟེར་བ་མི་ལེགས་ཏེ། ལུས་ངག་གི་ལས་དགེ་མི་དགེར་འཇོག་པ་ནི་རྒྱུའི་ཀུན་སློང་གཙོ་
ཆེ་བ་ཡིན་གྱི། དུས་ཀྱི་ཀུན་སློང་མི་གཙོ་བའི་ཕྱིར་ཏེ། གཉིས་ལས་དང་པོ་རབ་བཇུག་བྱེད། །གཉིས་པ་
རྗེས་སུ་འཇུག་བྱེད་ཡིན། །ཞེས་གསུངས་པའི་ནུས་པས་རྒྱུའི་ཀུན་སློང་ནི་རྣམ་པར་རིག་བྱེད་མ་ཡིན་



177
གནས་བཞི་པ།
རྒྱུ་འབྲས་གཉིས་ཀའི་སྒོ་ནས་དབྱེ་བ།
པའི་ལས་ལམ་དངོས་གཞི་ཀུན་ནས་སློང་བྱེད་ཡིན། དུས་ཀྱི་ཀུན་སློང་ནི་རྣམ་པར་རིག་བྱེད་ཀྱི་ངོ་
བོར་གྱུར་པའི་རྗེས་ཀྱི་བྱ་བ་ཀུན་ནས་སློང་བྱེད་དུ་བྱ་དགོས་པའི་ཕྱིར། ཡང་ཁ་ཅིག །མངོན་པ་གོང་
མར། དཀར་གནག་ཏུ་འགྱུར་ལ། རྣམ་སྨིན་དཀར་གནག་ཏུ་གྱུར་པ། ཞེས་གསུངས་པའི་དགོངས་པ་
འཆད་པ་ན། རབ་དབྱེར། འདྲེས་མའི་ལས་ཀྱི་བདེ་བ་དང་། སྡུག་བསྔལ་འདྲེས་མ་བསྐྱེད་པར་
གསུངས། ཞེས་གསུངས་པའི་རྗེས་སུ་འབྲངས་ནས། ལས་གཅིག་གིས་རྣམ་སྨིན་དཀར་གནག་གཉིས་
ཀ་འབྱིན་པ་སྟེ། རྣམ་སྨིན་དཀར་གནག་འདྲེས་མ་འམ། འདྲེས་པའི་ལས་སུ་བྱའོ། །ཞེ་ན་མི་མཚུངས་
ཏེ། དེ་ནི་ལས་ལམ་གཅིག་གིས། སྦྱོར་དངོས་གཉིས་ཀྱི་ནང་ནས། རྣམ་སྨིན་འབྲས་བདེ་བ་འབྱིན་པ་
དང༌། སྡུག་བསྔལ་འབྱིན་པ་གཉིས་ཡོད་པའི་དོན་ཡིན་གྱི། དགེ་མི་དགེའི་ལས་ཀྱི་གཞི་མཐུན་ཁས་
ལེན་པ་གཏན་ནས་མ་ཡིན་པའི་ཕྱིར། ཁོ་ན་རེ། དེ་མི་འཐད་དེ། དགེ་བའི་ལས་ཀྱི་རྣམ་སྨིན་གྱི་འབྲས་
བུ་སྡུག་བསྔལ་འབྱིན་པ་ཡོད་པའི་ཕྱིར་ཏེ། རྒྱུའི་ཀུན་སློང་མི་དགེ་བ་དང་། དུས་ཀྱི་ཀུན་སློང་དགེ་
བས་བྱས་པའི་ལས་དེས་རྣམ་སྨིན་འབྲས་བུ་སྡུག་བསྔལ་འབྱིན་པའི་ཕྱིར་ཏེ། དེས་རྒྱུའི་ཀུན་སློང་མི་
དགེ་བ་དེའི་རྣམ་སྨིན་འབྲས་བུ་སྡུག་བསྔལ་འབྱིན་པའི་ཕྱིར། ཞེས་ཟེར་ན་མ་ཁྱབ་སྟེ། དེ་དེའི་རྣམ་
སྨིན་སྡུག་བསྔལ་དེའི་ཁྱད་པར་འགྲུབ་བྱེད་ཀྱི་རྒྱུ་ཡིན་གྱི། ངོ་བོ་འཕེན་བྱེད་མ་ཡིན་པའི་ཕྱིར་ཏེ། དེ་
དེའི་རྣམ་སྨིན་སྡུག་བསྔལ་དེའི་རྣམ་སྨིན་གྱི་རྒྱུ་མ་ཡིན་པའི་ཕྱིར། སྡུག་བསྔལ་དེ་ཉིད་ལས་དེའི་རྒྱུ་
མཐུན་གྱི་འབྲས་བུ་ཡིན་པ་མ་གཏོགས། རྣམ་སྨིན་འབྲས་མ་ཡིན་པའི་ཕྱིར་ཏེ། དཔེར་ན། རྒྱུའི་ཀུན་སློང་
ཞེ་སྡང་གིས་ཀུན་ནས་བསླངས་ཏེ། གཞན་བསད་པའི་ཕྱིར་སྦྱིན་པ་གཏོང་བའི་ཚེ། ཞེ་སྡང་དེ་རྣམ་སྨིན་
སྡུག་བསྔལ་འཕེན་བྱེད་དང་། དུས་ཀྱི་ཀུན་སློང་སྦྱིན་པ་གཏོང་བ་དེ་རྣམ་སྨིན་སྡུག་བསྔལ་དེའི་འགྲུབ་
བྱེད་ཀྱི་རྒྱུ་ཡིན་པ་ལྟ་བུ་ཡིན་པའི་ཕྱིར། དེས་ན་ལས་དཀར་ལ། རྣམ་སྨིན་གནག་ཅེས་པ་དང་།
ལས་གནག་ལ་རྣམ་སྨིན་དཀར་ཞེས་པའི་དོན་དང་ཐ་སྙད་གཉིས་ཀ་མི་འོས་ཤིང་། ལས་དཀར་གནག་
འདྲེས་པ་དང་། རྣམ་སྨིན་འདྲེས་མར་གསུངས་པའི་དོན་སྔར་བཤད་པ་ཁོ་ནར་ངེས་པར་བྱའོ། །རྩ་



178
རྟེན་གྱི་སྒོ་ནས་དབྱེ་བ།
གནས་བཞི་པ།
རྟགས་བཞི་པ་ཟག་མེད་ཀྱི་ལས། ཟད་བྱེད་ཀྱི་ལས་ཡིན་པ་དེར་ཐལ། ཆོས་བཟོད་འདོད་ཆགས་བྲལ་
བ་ཡི། །བར་ཆད་མེད་ལམ་བརྒྱུད་ཀྱི་གང༌། །སེམས་པ་རྣམ་པ་བཅུགཉིས་ཏེ། །ནག་པོ་ཟད་པར་བྱེད་
པའི་ལས། །དགུ་པའི་སེམས་པ་གང་ཡིན་པ། །དེ་ནི་དཀར་གནག་ཟད་བྱེད་ཡིན། །དཀར་པོ་བསམ་
གཏན་ཆགས་བྲལ་བའི། །བར་ཆད་མེད་ལམ་སྐྱེས་ཐ་མས། ཞེས་འབྱུང་བ་ལས། ཆོས་བཟོད་བཞི་
དང༌། སྒོམ་ལམ་བར་ཆད་མེད་ལམ་བརྒྱད་དེ། ཟག་མེད་བཅུ་གཉིས་ནི་ནག་པོ་ཟད་བྱེད་ཀྱི་ལས་
དང༌། སྒོམ་ལམ་བར་ཆད་མེད་ལམ་དགུ་པའི་སེམས་པ་ནི། དཀར་གནག་གི་ལས་ཟད་བྱེད་དང༌།
བསམ་གཏན་བཞི་ལ་ཆགས་པ་དང་བྲལ་བའི་བར་ཆད་མེད་ལམ་གྱི་ཐ་མ་དགུ་པའི་སེམས་ནི་དཀར་
པོའི་ལས་ཟད་བྱེད་ཡིན་པའི་ཕྱིར། དེ་ཡང་དགེ་བ་ལ་དམིགས་པའི་ཉོན་མོངས་ཟད་པར་བྱེད་པས་དེ་
ལྟར་བརྗོད་ཀྱིས། དགེ་བའི་ལས་ཟད་བྱེད་དངོས་གཞི་ཡིན་པར་ཁས་མི་ལེན་ནོ། །གཉིས་པ་བྱེ་སྨྲ་
འགའ་ཞིག་གི་ལུགས་བཤད་པ་ཡོད་དེ། གཞན་ནི་དམྱལ་བ་མྱོང་འགྱུར་དང༌། འདོད་གཞན་མྱོང་
འགྱུར་གཉིས་སུ་རིག །གཞན་ནི་མཐོང་བས་སྤང་བྱ་གནག །འདོད་པ་ལས་སྐྱེས་གཞན་དཀར་གནག
ཅེས་འབྱུང་བ་ལས། དམྱལ་བ་མྱོང་འགྱུར་གྱི་ལས་ནི་གནག་པ་དང༌། དེ་ལས་གཞན་པའི་འདོད་པར་
མྱོང་འགྱུར་གྱི་ལས་ནི་དཀར་གནག་ཏུ་གྱུར་པ་དང་། ཡང་འདོད་པའི་མཐོང་སྤང་སུ་གྱུར་པའི་ལས་ནི་
གནག་པ་དང༌། འདོད་པའི་སྒོམ་སྤང་སུ་གྱུར་པའི་ལས་དཀར་གནག་ཏུ་གྱུར་པ་ཡིན་པའི་ཕྱིར། །
གཉིས་པ་རྟེན་གྱི་སྒོ་ནས་དབྱེ་བ་ཡོ་དེ། མི་སློབ་ལུས་ངག་ལས་ཡིད་ཉིད། །ཐུབ་པའི་གསུམ་
སྟེ་གོ་རིམ་བཞིན། ལེགས་སྤྱད་གསུམ་པོ་ཐམས་ཅད་ནི། །གཙང་བྱེད་རྣམ་པ་གསུམ་ཡིན་ནོ། །ཞེས་
འབྱུང་བ་ལས། མི་སློབ་པའི་ལུས་ངག་ཡིད་གསུམ་གྱི་ལས་ནི་རིམ་པ་བཞིན་དུ་ཐུབ་པའི་ལས་གསུམ་
དང༌། ལུས་ངག་ཡིད་གསུམ་གྱི་ལེགས་སྤྱད་ནི་རིམ་པ་བཞིན་དུ་གཙང་བྱེད་ཀྱི་ལས་གསུམ་ཡིན་པའི་
ཕྱིར། ལེགས་སྤྱད་གསུམ་ཡོད་དེ། ལུས་ཀྱི་ལ་སོགས་མི་དགེ་བ། །ཉེས་པར་སྤྱད་པ་གསུམ་དུ་
འདོད། །བརྣབ་སེམས་ལ་སོགས་ལས་མིན་ཡང་། །ཡིད་ཀྱི་ཉེས་སྤྱོད་རྣམ་གསུམ་མོ། །བཟློག་པ་



179
གནས་བཞི་པ།
རིག་བྱེད་དང་རིག་བྱེད་མ་ཡིན་པ།
ལེགས་པར་སྤྱད་པ་ཡིན། ཞེས་འབྱུང་བ་ལས། ལུས་ངག་ཡིད་གསུམ་གྱི་ཉེས་པར་སྤྱད་པ་གསུམ་ལས་
བཟློག་པའི་ལས་གསུམ་དེ་ཡིན་པའི་ཕྱིར། དེ་ཡང་ལུས་ངག་གི་ཉེས་སྤྱོད་བདུན་ནི་ལས་དང་ལས་
ལམ་གཉིས་ཀ་དང་། ཡིད་ཀྱི་ཉེས་སྤྱོད་གསུམ་ནི་ལས་མིན་ཡང་ལས་ལམ་དུ་བྱའོ། །
ལས་ལམ་དེ་དག་ལས་ཆེ་ལོང་རགས་རིམ་གྱི་སྒོ་ནས་བསྡུ་ན་ཇི་ཙམ་དུ་འདུས་པའང་ཡོད་
དེ། དེ་ལས་ཆེ་ལོང་བསྡུས་ནས་ནི། །དགེ་དང་མི་དགེ་ཅི་རིགས་པར། །ལས་ཀྱི་ལམ་ནི་བཅུར་
གསུངས་སོ། །ཞེས་འབྱུང་བ་ལས། དགེ་མི་དགེའི་ལས་ལམ་བཅུཡོད་པའི་ཕྱིར། དེ་རྣམས་ལས་ལུས་
ངག་གི་མི་དགེ་བ་དང་དགེ་བ་འདུན་ཚན་གཉིས་རྣམ་པར་རིག་བྱེད་དང༌། རིག་བྱེད་མ་ཡིན་པ་གང་
དུ་ངེས་བཤད་དུ་ཡོད་དེ། མི་དགེ་དྲུག་ནི་རྣམ་རིག་མིན། །གཅིག་རྣམ་གཉིས་སོ་དེ་དག་ཀྱང་། །བྱེད་
ན་དགེ་བ་བདུན་རྣམ་གཉིས། ཞེས་འབྱུང་བ་ལས། ལོག་གཡེམ་མ་གཏོགས་གཞན་དྲུག་ནི་གཞན་ལ་
བཅོལ་བ་ཡིན་ན། རྣམ་པར་རིག་བྱེད་མ་ཡིན་པར་ངེས་པ་དང་། གཅིག་ལོག་གཡེམ་ནི་རང་གིས་བྱེད་
དགོས་པས། རིག་བྱེད་ཡིན་མིན་གཉིས་ཀར་ངེས་པ་དང་། གོང་གི་དྲུག་པོ་དག་ཀྱང་རང་གིས་བྱེད་ན་
རིག་བྱེད་ཡིན་མིན་གཉིས་ཀ་དང༌། ལུས་ངག་གི་དགེ་བ་བདུན་པོའི་ལས་ལམ་བདུན་ཀའི་དུས་
སུའང་། རྣམ་པར་རིག་བྱེད་ཡིན་མིན་གཉིས་ཀ་ཡོད་པའི་ཕྱིར་ཏེ། རང་འགྲེལ་ལས། ཡང་དག་པར་
བླངས་པའི་ཚུལ་ཁྲིམས་ནི་རྣམ་པར་རིག་བྱེད་ལ་རག་ལས་པའི་ཕྱིར་ལས་ཀྱི་ལམ་གཟུགས་ཅན་
བདུན་ནི། གདོན་མི་ཟ་བར་རྣམ་པར་རིག་བྱེད་དང་རིག་བྱེད་མ་ཡིན་པ་གཉིས་ཀ་ཡིན་ནོ། །ཞེས་
གསུངས་པའི་ཕྱིར་དང་། ཏིང་འཛིན་ལས་སྐྱེས་རྣམ་རིག་མིན། །ཞེས་གསུངས་པ་ཉིད་ཀྱིས། བསམ་
གཏན་དང་ཟག་མེད་ཀྱི་སྡོམ་པ་དག་ལེན་པ་ལ་མི་ལྟོས་པས་ཏིང་ངེ་འཛིན་ལས་སྐྱེས་པས་ན་རྣམ་པར་
རིག་བྱེད་མ་ཡིན་པ་ཁོ་ན་ཡིན་པའི་ཕྱིར། བདུན་པོའི་ལས་ལམ་དངོས་གཞིའི་དུས་ཀྱི་རྣམ་པར་རིག་
བྱེད་དེ་ཉིད་ལས་ལམ་དངོས་གཞིར་འཆད་པ་ནི་ལུང་དེའི་དོན་མ་ཡིན་ཏེ། ཉེར་བསྡོགས་རྣམས་ནི་
རྣམ་རིག་བྱེད། །ཅེས་འབྱུང་བ་ལས། སྔར་བཤད་པ་ལྟར་དེ་དུས་ཀྱི་རིག་བྱེད་དེའི་སྦྱོར་བ་དང་མཇུག་



རིག་བྱེད་དང་རིག་བྱེད་མ་ཡིན་པ།
180
གནས་བཞི་པ།
ཁོ་ནར་ངེས་པའི་ཕྱིར་ཏེ། འགྲེལ་བའི་འཕྲོ་དེ་ཉིད་ལས། ལས་ལམ་གྱི་ཉེར་བསྡོགས་རྣམས་ནི་གདོན་
མི་ཟ་བར་རིག་བྱེད་ཀྱི་རང་བཞིན་ཡིན་ནོ། །ཞེས་གསུངས་པའི་ཕྱིར་དང་། རྣམ་རིག་བྱེད་མིན་འགྱུར་
བ་འམ། །མ་ཡིན་བཟློག་པ་མཇུག་ཡིན་ནོ། །ཞེས་འབྱུང་བ་ལས། ཀུན་དཀྲིས་དྲག་པོ་དང་། རབ་ཏུ་
དང་བ་དྲག་པོས་བསླང་ན་རིག་མིན་དུ་འགྱུར་བ་འམ། དྲག་པོ་མེད་ན་དེ་མ་ཡིན་པ་དང༌། དེ་ལས་
ཟློག་པ་ལ་རིག་མིན་ངེས་པར་ཡོད་ཅིང་། མཇུག་ཏུ་རིག་བྱེད་དང་རིག་བྱེད་མ་ཡིན་པ་གཉིས་ཀ་
ཡོདཔའི་ཕྱིར། དེ་ཡང་སྲོག་གཅོད་པ་ལྟ་བུ་ལ་མཚོན་ན། མཚོན་ལེན་པར་བྱེད་པ་ནས། སྲོག་གཅོད་
པར་བྱེད་པ་དེ་སྲིད་དུ་སྦྱོར་བ་དང་། སྲོག་ཆད་པའི་གནས་སྐབས་ཀྱི་རྣམ་པར་རིག་བྱེད་མ་ཡིན་པའི་
ལས་ནི་ལས་ལམ་དངོས་དང་། དེའི་དེ་མ་ཐག་པའི་རྣམ་པར་རིག་བྱེད་ཀྱི་ལས་ནི་མཇུག་ཡིན་ཏེ། རང་
འགྲེལ་ལས། ཡང་ཇི་ཙམ་གྱིས་ན་སྦྱོར་བ་དང༌། དངོས་དང་། མཇུག་འདི་དག་རྣམ་པར་བཞག་ཅེ་ན། ཇི་
སྲིད་དུ་སྲོག་གཅོད་པར་མི་བྱེད་པ་དེ་སྲིད་དུ་སྦྱོར་བ་ཡིན་ནོ། །བསྣུན་པ་གང་གིས་སྲོག་གཅོད་པར་
བྱེད་པ་དེའི་ཚེ་རྣམ་པར་རིག་བྱེད་དང་། དེའི་སྐད་ཅིག་གི་རྣམ་པར་རིག་བྱེད་མ་ཡིན་པ་གང་ཡིན་པ་
དེ་ནི་ལས་ཀྱི་ལམ་དངོས་གཞི་ཡིན་ནོ། ཞེས་གསུངས་པའི་ཕྱིར། རྣམ་པར་རིག་བྱེད་དང་ཞེས་གསུངས་
པ་འདི་དངོས་གཞི་ལ་སྦྱོར་བ་འགྲིག་པ་ལྟར་སྣང་ཡང་མི་འཐད་པར་བཤད་ཟིན་པ་ལྟར་དང་། མཇུག་
ལ་སྦྱོར་དུ་མི་རུང་བ་ནི། དེའི་འཕྲོ་ལས། དེའི་རྣམ་པར་རིག་བྱེད་ཀྱི་སྐད་ཅིག་མ་དག་ཀྱང་མཇུག་
ཡིན་ནོ། །ཞེས་ལོགས་སུ་གསུངས་པས་སྦྱོར་བ་ལ་ཡང་སྦྱར་དགོས་སོ། མདོར་ན། དགེ་མི་དགེའི་ལས་
ལམ་དངོས་གཞིར་གྱུར་པའི་རྣམ་པར་རིག་བྱེད་ནི་གཏན་མི་རུང་སྟེ། རང་འགྲེལ་ལས། དངོས་ཀྱི་
རྣམ་པར་རིག་བྱེད་མེད་པའི་ཕྱིར། གདོན་མི་ཟ་བར་རྣམ་པར་རིག་བྱེད་མ་ཡིན་པའི་རང་བཞིན་ཡིན་
ནོ། ཞེས་གསུངས་པའི་འགྲེལ་བཤད་རྒྱལ་པོ་སྲས་ལས། དངོས་ཀྱི་རྣམ་པར་རིག་བྱེད་མེད་པའི་ཕྱིར་
རོ། ཞེས་བྱ་བ་ནི་འདི་ལྟར་བྱེ་བྲག་ཏུ་སྨྲ་བའི་གྲུབ་པའི་མཐའ་ནི། དངོས་ཀྱི་ལས་ཀྱི་ལམ་གྱིས་བསྡུས་
པའི་རྣམ་པར་རིག་བྱེད་ནི་མེ་ཀྱི། བསྒོ་བར་བྱེད་པའི་རྣམ་པར་རིག་བྱེད་སྦྱོར་བས་བསྡུས་པ་ནི་ཡོད་



181
གནས་བཞི་པ།
དགེ་མི་དགེའི་ལས་ལམ་རྣམས་གང་ལས་བྱུང་བ།
དོ། ཞེས་བྱ་བ་ཡིན་ནོ། ཞེས་གསུངས་པས་ངེས་པ་སྟེར་བའི་ཕྱིར། ཕྱོགས་འདི་རྣམས་ལ་ཕལ་ཆེར་རྣམ་
པར་དཔྱོད་པའི་འདུན་པ་ཙམ་ཡང་མ་མཆིས་པར་སྣང་བས་ཁོ་བོས་ཅུང་ཟད་སྤོས་པ་ཡིན་ནོ། དགེ་མི་
དགེའི་ལས་ལམ་བཅུ་ཚན་གཉིས་གང་ལས་བྱུང་བ་ཡོད་དེ། སྦྱོར་བ་རྩ་བ་གསུམ་ལས་སྐྱེས། །དེ་ཡི་
མཇུག་ཐོགས་ལས་བྱུང་ཕྱིར། །བརྣབ་སེམས་སོགས་རྩ་གསུམ་ལས་སྐྱེས། །དགེ་བ་སྦྱོར་དང་མཇུག་
བཅས་རྣམས། །ཆགས་སྡང་གཏི་མུག་མེད་ལས་སྐྱེས། ཞེས་འབྱུང་བ་ལས། ལུས་ངག་གི་མི་དགེ་བའི་
ལས་ལམ་བདུན་དུག་གསུཾ་ལས་སྐྱེས་པ་དང༌། ཡིད་ཀྱི་མི་དགེ་བ་གསུམ་ཡང་དུག་གསུམ་གྱི་མཇུག་
ཏུ་བྱུང་བས་དེ་གསུམ་ལས་སྐྱེས་པ་དང་། དགེ་བའི་ལས་ལམ་སྦྱོར་དངོས་མཇུག་དང་བཅས་པ་ནི།
དུག་གསུ་མེད་པ་གསུམ་གསུམ་ལས་སྐྱེས་པའི་ཕྱིར། དགེ་བའི་ལས་ཀྱི་སྦྱོར་དངོས་མཇུག་གསུམ་
ཀྱང་ཡོད་དེ། འདིའི་སྐབས་ཀྱི་རང་འགྲེལ་ལས། དེ་ལ་མི་དགེ་བའི་ལས་ལམ་གྱིས་སྦྱོར་བ་སྤོང་བ་ནི་
དགེ་བའི་ལས་ལམ་གྱི་སྦྱོར་བ་ཡིན་ནོ། །དངོས་གཞི་སྤོང་བ་ནི་དངོས་གཞི་ཡིན་ནོ། །མཇུག་སྤོང་བ་ནི་
མཇུག་ཡིན་ཏེ། འདི་ལྟར་དགེ་ཚུལ་བསྙེན་པར་རྫོགས་པར་བྱེད་པའི་ཚེ་གནས་སྣ་ཚོགས་སུ་འཇུག་
པར་བྱེད། དགེ་འདུན་ལ་ཕྱག་འཚལ་བར་བྱེད། མཁན་པོར་གསོལ་བ་འདེབས་པར་བྱེད། ལས་ལན་
གཅིག་བརྗོད་པ་དང་། ལན་གཉིས་བརྗོད་པའི་བར་འདི་ནི་སྦྱོར་བ་ཡིན་ནོ། །ལས་གསུམ་པ་བརྗོད་
པའི་ཚེ། རྣམ་པར་རིག་བྱེད་དང་། དེའི་སྐད་ཅིག་གིས་རྣམ་པར་རིག་བྱེད་མ་ཡིན་པ་གང་ཡིན་པ་དེ་ནི་
ལས་ཀྱི་ལམ་དངོས་ཡིན་ནོ། །དེའི་འོག་ཏུཇི་སྲིད་དུགནས་བསྒོ་བ་དང་། དེའི་རྟེན་རྣམ་པར་རིག་པར་
བྱེད་པ་དང་། ཇི་སྲིད་དུ་རྣམ་པར་རིག་བྱེད་མ་ཡིན་པ་རྗེས་སུ་འབྲངས་བ་འདི་ནི། མཇུག་ཡིན་ནོ།
ཞེས་གསུངས་པ་ལས་ཐོན་པའི་ཕྱིར། ལས་གསུམ་པ་བརྗོད་པའི་ཚེ་རྣམ་པར་རིག་བྱེད་ཅེས་གསུངས་
པ་སྦྱོར་བ་ལ་ཡང་སྦྱོར་བ་སྔར་བཤད་པ་ལྟར་ཡིན་ལ། ཁ་ཅིག་ནི་དང་སྒྲ་མི་མངོན་པར་བྱས་ནས་
ལས་གསུམ་པ་བརྗོད་པའི་ཚེ་རྣམ་པར་རིག་བྱེད། དེའི་སྐད་ཅིག་གི་རྣམ་པར་རིག་བྱེད་མ་ཡིན་པ་
ཞེས་གདོན་པར་བྱེད་དེ་མི་རུང་བ་མེད་དོ། །མི་དགེ་བའི་ལས་ལམ་བཅུ་པོ་ཉོན་མོངས་གང་གིས་



182
མི་དགེ་བ་རྣམས་ཀྱི་གཞི་བཤད་པ།
གནས་བཞི་པ།
མཐར་ཕྱིན་པར་བྱེད་པ་ཡང་བཤད་དུ་ཡོད་དེ། གསོད་དང་གནོད་སེམས་ཚིག་རྩུབ་པོ། །ཞེ་སྡང་གིས་
ནི་མཐར་ཕྱིན་བྱེད། །ལོག་གཡེམ་བརྣབ་སེམས་མ་བྱིན་ལེན། །ཆགས་པ་ཡིས་ནི་རྫོགས་པར་བྱེད། །ལོག་
པར་ལྟ་བ་གཏི་མུག་གིས། །ལྷག་མ་གསུམ་གྱིས་རྫོགས་པར་འདོད། །གཞི་ནི་སེམས་ཅན་ལོངས་སྤྱོད་
དང་། །མིང་དང་གཟུགས་དང་མིང་ཡིན་ནོ། ཞེས་འབྱུང་བ་ལས། ཕལ་ཆེར་གོ་སླ་ཞིང་། ལྷག་མ་རྫུན། ཕྲ་
མ། ངག་ཀྱལ་གསུམ་དུག་གསུམ་ཆར་གྱིས་རྫོགས་པར་བྱེད་པ་དང༌། མཐར་ཕྱིན་བཞི་རིམ་པ་བཞིན་
དུ། གཞི་ནིསེམས་ཅན་དང་ལོངས་སྤྱོད་དང་། མིང་ནི་ཚོར་སོགས་བཞི་དང་། གཟུགས་ནི་ཕུང་པོ་ལྔ་
དང༌། མིང་སྟེ་ངག་རྣམས་ཡིན་པས། དེ་དག་ལ་འཇུག་པའི་ཕྱིར། འོ་ན། སྲོག་གཅོད་ལྟ་བུའི་ལས་དངོས་
གཞིར་འགྱུར་མི་འགྱུར་ཇི་ལྟར་ཡིན་ཞེ་ན། བཤད་དུ་ཡོད་དེ། སྔ་དང་མཉམ་དུ་ཤི་བ་ལ། །དངོས་མེད་
ལས་གཞན་སྐྱེས་ཕྱིར་རོ། ཞེས་འབྱུང་བ་ལས། ཕ་རོལ་པོ་ལ་མཚོན་བསྣུན་པ་སོགས་བྱས་ནས། རང་
ཉིད་དེ་བས་སྔ་བ་དང༌། དེ་དང་མཉམ་དུ་ཤི་བ། སྦྱོར་བ་བྱེད་པའི་དུས་ལས་ལུས་གཞན་བསྐྱེད་པས་
སྲོག་གཅོད་ཀྱི་ལས་ལམ་དངོས་གཞི་མི་སྐྱེད་པའི་ཕྱིར་དང་། དམག་ལ་སོགས་པ་དོན་གཅིག་ཕྱིར། །ཐམས་
ཅད་བྱེད་པ་པོ་བཞིན་ལྡན། ཞེས་འབྱུང་བ་ཉིད་ཀྱིས། དམག་ལ་སོགས་པ་བྱས་ཏེ་གཅིག་གིས་མི་
གསོད་ན། ཐམས་ཅད་གསོད་པ་པོ་བཞིན་དུ་སྲོག་གཅོད་ཀྱི་ལས་ལམ་དངོས་བཞི་དང་ལྡན་པ་ཡིན་
པའི་ཕྱིར། དེ་ལྟར་མི་དགེ་བའི་ལས་ལམ་བཅུ་ལས། སྲོག་གཅོད་མ་བྱིན་ལེན་དང༌། ལོག་གཡེམ་དང་།
རྫུན་གྱི་ལས་ལམ་བཞི་ཡོད་དེ། སྲོག་གཅོད་པ་ནི་བསམ་བཞིན་དུ། །མ་ནོར་བ་ནི་གཞན་བསད་པའོ། །མ་
བྱིན་ལེན་པ་གཞན་གྱི་ནོར། །མཐུ་དང་འཇབ་བུས་བདག་གིར་བྱེད། །བགྲོད་མིན་འགྲོ་བ་འདོད་པ་
ཡིས། །ལོག་པར་གཡེམ་པ་རྣམ་པ་བཞི། །རྫུན་ཆིག་འདུ་ཤེས་གཞན་བསྒྱུར་པའི། །ཚིག་དོན་མངོན་
པར་གོ་བའོ། ཞེས་འབྱུང་བ་ལས། ཕལ་ཆེར་གཞན་དུ་བཤད་པ་ལས་ཤེས་ཤིང་། ལོག་གཡེམ་གཞི་
ནི། བགྲོད་བྱ་མ་ཡིན་པ་གཞན་གྱི་ཆུང་མ་དང་། ཡན་ལག་མ་ཡིན་པ་ཁ་བཤང་ལམ་དང་། ཡུལ་མ་ཡིན་པ་
དཀོན་མཆོག་གི་དྲུང་དང༌། དུས་མ་ཡིན་པ་བསྙེན་གནས་ལ་གནས་པ་སོགས་ལ་འདོད་ལོག་སྤྱོད་པ་



183
གནས་བཞི་པ།
མི་དགེ་བ་རྣམས་ཀྱི་ངོབོ་བཤད་པ།
རྣམས་ཡིན་པའི་ཕྱིར། འོ་ན། ཡང་དག་པའི་ཐ་སྙད་བརྒྱད་དང་། ལོག་པའི་ཐ་སྙད་བརྒྱད་བཤད་པ་ཇི་ལྟ་
བུ་ཞེ་ན་བཤད་དུ་ཡོད་དེ། མིག་རྣ་ཡིད་ཀྱི་རྣམ་ཤེས་དང༌། །གསུམ་གྱིས་ཉམས་སུ་མྱོང་གང་དེ། །མཐོང་
ཐོས་རྣམ་པར་ཤེས་པ་དང་། །རྟོགས་པ་ཡིན་ཏེ་རིམ་བཞིན་བཤད། །ཅེས་འབྱུང་བ་ལས། མིག་གིས་
མཐོང་བ་ལ་མཐོང་། རྣ་བས་ཐོས་པ་ལ་ཐོས། ཡིད་ཀྱིས་རྣོ་པར་ཤེས་པ་ལ་ཤེས། སྣ་ལྕེ་ལུས་གསུམ་
གང་རུང་གིས་ཉམས་སུམྱོང་བ་ལ་མྱོང་ཞེས་པ་དང་། མིག་གིས་མ་མཐོང་བ་ལ་མ་མཐོང་ཞེས་སོགས་
བཞི་དང་བརྒྱད་ནི་ཡང་དག་པའི་ཐ་སྙད་དང་མིག་གིས་མཐོང་བ་ལ་མ་མཐོང་ཞེས་སོགས་བཞི་དང་།
མིག་གིས་མ་མཐོང་བ་ལ་མཐོང་ཞེས་སོགས་བཞི་དང་བརྒྱད་ནི་ལོག་པའི་ཕྱིར། ཕྲ་མ་དང༌། ཚིག་
རྩུབ་དང༌། ངག་ཀྱལ་དང་། བརྣབ་སེམས་དང་། གནོད་སེམས་དང་། །ལོག་ལྟ་རྣམས་ཀྱང་ཡོད་དེ། །ཕྲ་
མ་ཕ་རོལ་དབྱེ་བའི་ཕྱིར། །ཉོན་མོངས་ཅན་གྱི་སེམས་ཀྱི་ཚིག །ཚིག་རྩུབ་པོ་ནི་མི་སྙན་པ། །ཉོན་
མོངས་ཅན་ཀུན་ཀྱལ་པ་ཉིད། །གཞན་ནི་དེ་ལས་གཞན་ཉོན་མོངས། ཁ་གསག་གླུ་དང་དཟློས་གར་
བཞིན། །བསྟན་བཅོས་ངན་བཞིན་བརྣབ་སེམས་ནི། །ལོག་པས་གཞན་གྱི་ནོར་ལ་ཆགས། །གནོད་
སེམས་སེམས་ཅན་ལ་སྡང་བ། །དགེ་དང་མི་དགེ་མེད་ལྟ་བ། ལོག་པར་ལྟ་བ་ཡིན། ཞེས་འབྱུང་བ་
ལས། ཕལ་ཆེར་གོ་སླ་ཞིང་། གཞན་བྱེ་བྲག་སྨྲ་བ་ཁ་ཅིག་ནི། ཉོན་མོངས་ཅན་གྱི་ཚིག་ཀུན་ཀྱལ་པ་
མ་ཡིན་གྱི། རྫུན་སོགས་གསུམ་ལས་གཞན་པའི་ཉོན་མོངས་པའི་ཚིག་སྟེ། ཁ་གསག་དང་། ཆགས་
པས་གླུ་ལེན་པ་སོགས་ཀྱལ་པ་ཡིན་པར་འཆད་པའི་ཕྱིར། ལས་ལམ་གང་ཡིན་པ་ལས་ཡིན་པར་ནི་
མ་ངེས་ཏེ། འདི་ལ། གསུམ་ལམ་བདུན་ནི་ལས་ཀྱང་ཡིན། ཞེས་འབྱུང་བ་ལས། ལུས་ངག་གི་བདུན་
ལས་དང༌། ལས་ལམ་གཉིས་ཀ་ཡིན་ཀྱང་ཡིད་ཀྱི་ལས་ལམ་གསུམ། ལས་མ་ཡིན་པའི་ཕྱིར། དེ་ལྟར་
བཤད་པ་རྣམས་ལས། ལོག་ལྟའི་བྱེད་ལས་ཡོད་དེ། མེད་པར་ལྟ་བས་རྩ་བ་གཅོད། །འདོད་གཏོགས་
སྐྱེས་ནས་ཐོབ་པ་རྣམས། །རྒྱུ་དང་འབྲས་ལ་སྐུར་འདེབས་པས། །ཀུན་གྱི་རིམ་གྱིས་མིའི་ནང་དུ། །སྐྱེས་
པ་བུད་མེད་ཀྱིས་གཅོད་དོ། །ལྟ་སྤྱད་དེ་ནི་མི་ལྡན་པའོ། །ཞེས་འབྱུང་བ་ལས། རྒྱུ་འབྲས་ལ་སྐུར་



184
ལས་གང་སེམས་པ་དུ་དང་བཅས་པའི་སྒོ་ནས་དབྱེ་བ།
གནས་བཞི་པ།
འདེབས་ཀྱི་ལོག་ལྟས། གླིང་གསུམ་གྱི་སྐྱེས་པ་བུད་མེད་ཀྱི་རྒྱུད་ཀྱི་སྐྱེས་ནས་ཐོབ་པའི་དགེ་རྩ་རིམ་
གྱིས་གཅོད་པ་དང་། ཁྱད་པར་ལྟ་བ་སྤྱད་པའི་གང་ཟག་ནི་སྡིག་པའི་བསམ་པ་བརྟན་པས་གཅོད་
ཕུལ་ཆེ་བ་དང་། ཆད་པའི་ངོ་བོ་ནི། དགེ་རྩ་དེ་དང་མི་ལྡན་པ་སྟེ་ཐོབ་པ་ཆད་པ་ཞིག་ཡིན་པའི་ཕྱིར།
མཚམས་སྦྱོར་ཚུལ་ཡོད་དེ། མཚམས་ནི་ཐེ་ཚོམ་ཡོད་ལྟ་བས། །མཚམས་མེད་བྱེད་པའི་འདི་ལ་མིན། །ཞེས་
འབྱུང་བ་ལས། ལས་འབྲས་ལ་དོན་འགྱུར་གྱི་ཐེ་ཚོམ་སྐྱེས་པའམ། ཡོད་ངེས་སྙམ་པའི་ལྟ་བ་སྐྱེས་
པས་མཚམས་སྦྱོར་བ་དང༌། མཚམས་མེད་བྱེད་པ་ནི་ཚེ་འདི་ལ་མཚམས་སྦྱོར་བ་མ་ཡིན་པའི་ཕྱིར། །
གསུམ་པ་ལས་གང་སེམས་པ་དུ་དང་བཅས་པའི་སྒོ་ནས་དབྱེ་བ་ཡོད་དེ། མི་དགེ་བརྒྱད་ཀྱི་
བར་དག་དང༌། །སེམས་པ་ཅིག་ཆར་ལྷན་ཅིག་འབྱུང་། །དགེ་བ་བཅུ་ཡི་བར་དག་དང་། །གཅིག་དང་
བརྒྱད་དང་ལྔ་དང་མིན། ཞེས་འབྱུང་བ་ལས། མི་དགེ་བ་གཅིག་ནས་བརྒྱད་ཀྱི་བར་སེམས་པ་དང་
ལྷན་ཅིག་འབྱུང་གི །དེ་བས་ལྷག་པ་མི་འབྱུང་བ་དང་། སྤྱིར་བཏང་ལ་དགེ་བ་བཅུའི་བར་དང་སེམས་
པ་ལྷན་ཅིག་ཏུ་བྱུང་ཡང༌། དམིགས་ཀྱིས་བསལ་ན། གཅིག་དང་། བརྒྱད་དང་། ལྔ་དང་ལྷན་ཅིག་མི་
འབྱུང་བ་ཡོད་པའི་ཕྱིར། འགྲོ་བ་གང་ན་ལས་ལམ་དུ་ཡོད་ཀྱང་ཡོད་དེ་དམྱལ་བ་ན་ནི་ཀྱལ་པ་དང་།
ཚིག་རྩུབ་གནོད་སེམས་རྣམ་གཉིས་སོ། །བརྣབ་སེམས་ལོག་ལྟ་ལྡན་པས་སོ། །སྒྲ་མི་སྙན་ན་གསུམ་
ཡོད་དེ། །དེ་ན་བདུན་པ་དངོས་སུ་ཡང་། །འདོད་པ་གཞན་ན་མི་དགེ་བཅུ། །དགེ་བ་གསུམ་ནི་ཐམས་
ཅད་ན། །རྙེད་དང་མངོན་དུ་གྱུར་སྒོ་ནས། །གཟུགས་མེད་འདུ་ཤེས་མེད་སེམས་ཅན། །རྙེད་པས་
བདུན་ཡོད་ལྷག་བྱས་ན། །མངོན་དུ་གྱུར་བའི་སྒོ་ནས་ཀྱང་། །དམྱལ་བཅས་སྒྲ་མི་སྙན་མ་གཏོགས།
ཞེས་འབྱུང་བ་ལས། དམྱལ་བ་ན་ཀྱལ་པ་དང་། ཚིག་རྩུབ། གནོད་སེམས་གསུམ་མངོན་གྱུར་དུ་ཡོད།
བརྣབ་སེམས་དང་ལོག་ལྟ་ནི་གཉེན་པོ་མ་སྐྱེས་པའི་སྒོ་ནས་ལྡན། སྒྲ་མི་སྙན་ན་བརྣབ་སེམས་དང་།།
གནོད་སེམས་དང༌། ལོག་ལྟ་གསུམ་ལྡན་པའི་སྒོ་ནས་ཡོད་པ་དང་། བདུན་པ་ངག་ཀྱལ་ནི་དངོས་སུ་
ཡང་ཡོད་པ་དང་། འདོད་ཁམས་གཞན་ན་མི་དགེ་བ་བཅུཆར་ལྡན་པ་དང་། མངོན་གྱུར་གཉིས་ཀའི་



185
གནས་བཞི་པ།
གཉིས་ཚན་གྱི་སྒོ་ནས་དབྱེ་བ།
སྒོ་ནས་ཡོད། ཡིད་ཀྱི་དགེ་བ་གསུམ་ནི་ཁམས་གསུམ་ཀ་ན་སྔ་མ་གཉིས་ཀའི་སྒོ་ནས་ཡོད། གཟུགས་
མེད་པ་དང་། འདུ་ཤེས་མེད་པའི་སེམས་ཅན་ལ་ནི་ལུས་ངག་གི་དགེ་བའི་ལས་ལམ་བདུན་ལྡན་པའི་
སྒོ་ནས་ཡོད། འགྲོ་བ་ལྷག་མར་བྱས་ན་སྔ་མ་བདུན་པོའི་ཐོབ་པ་ཡོད་པར་མ་ཟད། མངོན་དུ་གྱུར་
པའི་སྒོ་ནས་ཡོད་ཅིང་། དེ་ཡང་དམྱལ་བ་པ་དང་། བྱང་སྒྲ་མི་སྙན་པ་མ་གཏོགས་པ་ཡིན་པའི་ཕྱིར།
ལས་ལམ་རྣམས་ཀྱིས་འབྲས་བུ་ཇི་ཙམ་འབྱིན་པ་ཡོད་དེ། ཐམས་ཅད་བདག་པོ་རྒྱུ་མཐུན་དང༌། རྣམ་
སྨིན་འབྲས་བུ་འབྱིན་པར་འདོད། །སྡུག་བསྔལ་ཕྱིར་དང་བསད་ཕྱིར་དང་། །གཟི་བྱིན་མེད་ཕྱིར་
འབྲས་རྣམ་གསུམ། ཞེས་འབྱུང་བ་ལས། ཐམས་ཅད་ཀྱིས་ཀྱང་བདག་པོའི་འབྲས་བུ་དང་། རྒྱུ་མཐུན་
གྱི་འབྲས་བུ་དང་། རྣམ་སྨིན་གྱི་འབྲས་བུ་སྟེ་གསུམ་གསུམ་འབྱིན་པའི་ཕྱིར། སྲོག་གཅོད་ལྟ་བུ་ལ་
མཚོན་ན། གཞན་སྡུག་བསྔལ་བར་བྱས་པའི་རྣམ་སྨིན་ངན་སོང་དུ་སྐྱེ་བ་དང༌། བསད་པའི་རྒྱུ་མཐུན་
གྱིའབྲས་བུ་ཚེ་ཐུང་བ་དང་། གཞན་གཟི་བྱིན་མེད་པར་བྱས་པའི་བདག་འབྲས་ཡུལ་མཐུ་ཆུང་བར་སྐྱེ་
བ་རྣམས་ཡིན་པའི་ཕྱིར། མི་དགེ་བ་བཅུ་ལས་ལོགས་སུ་ལོག་འཚོ་བསྟན་པའི་རྒྱུ་མཚན་ཡོད་དེ། ལུས་
དང་ངག་ལས་ཆགས་ལས་སྐྱེས། །ལོག་འཚོ་སྦྱངས་དཀའི་ཕྱིར་ལོགས་ཤིག །བསྟན་ཏོ་གལ་ཏེ་ཡོ་
བྱད་ལ། །ཆགས་བསླང་མདོ་དང་འགལ་ཕྱིར་མིན། ཞེས་འབྱུང་བ་ལས། ལོག་འཚོ་ནི་ལུས་ངག་གི་
ཆགས་པ་ལས་སྐྱེས་པའི་འཚོ་བ་ཞིག་ཡིན་ལ། དེ་ཉིད་སྦྱངས་དཀའ་བས་དེ་ལྟར་བསྟན་པའི་ཕྱིར། དེ་
འབའ་ཞིག་ཏུ་ངེས་པ་མ་ཡིན་ཏེ། དགའ་བའི་ཆེད་དུ་གླུ་གར་སོགས་བྱེད་པ་ཡང་། ལོག་འཚོ་མདོ་ལས་
བཤད་པའི་ཕྱིར། ལས་རྣམས་འབྲས་བུ་དུ་དང་བཅས་པ་རྒྱས་པར་བཤད་པའང་ཡོད་དེ། དྲི་བཅས་
སྤོང་བའི་ལམ་དག་གི །ཞེས་པ་ནས། གཉིས་དང་བཞི་སྟེ་གོ་རིམས་བཞིན། ཞེས་པའི་བར་གྱི་དོན་
བཤད་པ་ལས་ཐོན་པར་འགྱུར་བའི་ཕྱིར།
བཞི་པ་གཉིས་ཚན་གྱི་སྒོ་ནས་དབྱེ་བ་བཤད་དུ་ཡོད་དེ། རིགས་པ་ཡིན་མིན་གྱིས་བསྐྱེད་པ་
དང་། ལས་གང་གིས་སྐྱེ་བ་འཕེན་ཞིང་རྫོགས་ཚུལ་གཉིས་སུ་ཡོད་པའི་ཕྱིར། དང་པོ་ཡོད་དེ། རིགས་



186
གསུམ་ཚན་གྱི་སྒོ་ནས་དབྱེ་བ།
གནས་བཞི་པ།
མིན་བསྐྱེད་པ་ཉོན་མོངས་ཅན། ཁ་ཅིག་ཆོ་ག་ཉམས་པའང་ཞེའོ། །ཞེས་པ་ལས་ཐོན་པའི་ཕྱིར། གཉིས་
པ་ཡོད་དེ། གཅིག་གིས་སྐྱེ་བ་གཅིག་འཕེན་ནོ། །ཡོངས་རྫོགས་བྱེད་པ་དུ་མ་ཡིན། ཞེས་འབྱུང་བ་ལས།
ལས་གཅིག་གིས་སྐྱེ་བ་གཅིག་འཕེན་གྱི། དུ་མ་མི་འཕེན། དུ་མས་ཀྱང་གཅིག་ཁོ་ན་མི་འཕེན་གྱི། དུ་
མ་འཕེན། རྫོགས་བྱེད་ལ་ནི་མ་ངེས་པའི་ཕྱིར། མངོན་པ་གོང་མར་ནི་ལས་གཅིག་གིས་ལུས་དུ་མ་
འཕེན་པ་དང༌། ལས་དུ་མས་ལུས་གཅིག་འཕེན་པ་སོགས་བཤད་དེ་ལུགས་གཞན་ཡིན་ནོ། །རྣམ་སྨིན་དང་
བཅས་པ་གང་ཡིན་འཕེན་བྱེད་ཡིན་པར་ནི་མ་ངེས་ཏེ། སེམས་མེད་སྙོམས་པར་འཇུག་པ་དག །འཕེན་བྱེད་
མ་ཡིན་ཐོབ་པའང་མིན། ཞེས་འབྱུང་བ་ལས། སེམས་མེད་ཀྱི་སྙོམས་འཇུག་གཉིས་དང་དེ་དག་གི་
ཐོབ་པ་རྣམ་སྨིན་དང་བཅས་པ་ཡིན་ཀྱང་འཕེན་བྱེད་མ་ཡིན་པའི་ཕྱིར། །
ལྔ་པ་གསུམ་ཚན་གྱི་སྒོ་ནས་དབྱེ་བ་བཤད་དུ་ཡོད་དེ། མཚམས་མེད་པ་ཡི་ལས་རྣམས་
དང༌། །ཉོན་མོངས་ཤས་ཆེན་ངན་འགྲོ་དང་། །འདུ་ཤེས་མེད་པའི་སེམས་ཅན་དང༌། །སྒྲ་མི་སྙན་
སྒྲིབ་གསུམ་དུ་འདོད། ཅེས་འབྱུང་བ་ལས། ལས་ཀྱི་སྒྲིབ་པ་དང་། ཉོན་མོངས་པའི་སྒྲིབ་པ་དང་།
རྣམ་སྨིན་གྱི་སྒྲིབ་པ་གསུམ་དུ་ཡོད་ཅིང་། མཚམས་མེད་པའི་ལས་ལྔ་ནི་དང་པོ་དང་། ཉོན་མོངས་པ་
ཤས་ཆེན་པོ་ནི་གཉིས་པ་དང་། ངན་འགྲོ་དང་། འདུ་ཤེས་མེད་པའི་སེམས་ཅན་དང་། བྱང་སྒྲ་མི་
སྙན་པ་ནི་གསུམ་པ་ཡིན་པའི་ཕྱིར། འགྲོ་བ་གང་ན་སྒྲིབ་པ་དུ་ཡོད་ཀྱང་ཡོད་དེ། མཚམས་མེད་གླིང་
གསུམ་དག་ན་ཡོད། །ཟ་མ་སོགས་ལ་མི་འདོད་དེ། །ཕན་དང་ངོ་ཚ་ཆུང་བའི་ཕྱིར། །ལྷག་མ་འགྲོ་བ་
ལྔ་དག་ན། ཞེས་འབྱུང་བ་ལས། མཚམས་མེད་ནི་གླིང་གསུམ་གྱི་སྐྱེས་པ་བུད་མེད་ཁོ་ན་ལ་ཡོད་ཀྱི།
ཟ་མ་མ་མ་ནིང་དེ་ལ་མེད། ལྷག་མ་ཉོན་མོངས་དང་རྣམ་སྨིན་གྱི་སྒྲིབ་པ་ནི་འགྲོ་བ་ལྔ་ཆར་ལ་ཡོད་
པའི་ཕྱིར་དང་པོ་གྲུབ་སྟེ། ཟ་མ་མ་ནིང་གིས་ཕ་མ་བསད་པས་མཚམས་མེད་དུ་མི་འགྱུར་བའི་ཕྱིར་ཏེ།
དེ་དག་ཕ་མ་གཉིས་པོ་དེས་སོ་ཐར་གྱི་སྡོམ་པའི་རྟེན་དུ་མ་སྐྱེད་པས་ཕན་པ་ཆུང་བ་དང༌། ངོ་ཚ་ཁྲེལ་
ཡོད་ཀྱང་ཤས་ཆུང་བའི་ཕྱིར། འོ་ན་མཚམས་མེད་ལྔ་པོ་ཇི་ལྟར་ཡིན་ཞེ་ན། །བཤད་དུ་ཡོད་དེ། དགེ་



གནས་བཞི་པ།
དགེ་འདུན་དབྱེན་གྱི་མཚམས་མེད་བཤད་པ།
187
འདུན་དབྱེན་གྱི་མཚམས་མེད་བཤད་པ་དང་། མཚམས་མེད་གཞན་བཞི་བཤད་པ་གཉིས་སུ་ཡོད་པའི་
ཕྱིར། དང་པོ་ཡོད་དེ། དགེ་འདུན་དབྱེན་ནི་མི་འཕྲོད་པའི། །རང་བཞིན་ལྡན་པ་མ་ཡིན་ཆོས། །ཉོན་
མོངས་ཅན་མིན་ལུང་བསྟན་མིན། །དེ་དང་དགེ་འདུན་ཡང་དག་ལྡན། །དེ་ཡི་ཁ་ན་མ་ཐོ་རྫུན། །དེ་
དང་འབྱེད་པོ་ཡང་དག་ལྡན། །བསྐལ་པར་མནར་མེད་པར་སྨིན་འགྱུར། །ལྷག་པས་གནོད་པ་ལྷག་
པར་འགྱུར། ཞེས་འབྱུང་བ་ལས། དབྱེན་ནི། དགེ་འདུན་ཐུགས་མི་འཕྲོད་པའི་རང་བཞིན་ཅན་ལྡན་
པ་མིན་པའི་འདུ་བྱེད་མ་བསྒྲིབས་ལུང་མ་བསྟན་དང་། ཕྱོགས་གཉིས་ཆར་གྱི་དགེ་འདུན་ལ་ལྡན་
ཞིང་། དབྱེན་གྱི་མཚམས་མེད་དང་དབྱེ་བའི་ཕྱིར། སྨྲ་བའི་རྫུན་གྱི་ཁ་ན་མ་ཐོ་བ་ནི་འབྱེད་པ་པོ་ལ་
ལྡན་པ་དང་། རྣམ་སྨིན་མནར་མེད་དུ་སྨིན་པར་འགྱུར་བའི་མི་དགེ་བའི་ལས་ལམ་ཡིན་པ་དང༌།
མཚམས་མེད་གཉིས་སོགས་བྱས་ན། མནར་མེད་ཀྱི་ཕུང་པོ་དེའི་སྟེང་དུ་གནོད་པ་ལྷག་པོ་འབྱུང་བ་
སོགས་ཡིན་པའི་ཕྱིར། དེ་ཡང་། དགེ་འདུན་དབྱེ་བའི་རྫུན་སྨྲ་བ་ནི། དབྱེན་དང་། དབྱེན་གྱི་མཚམས་
མེད་དངོས་མིན་ཏེ། དེ་དེ་གཉིས་ཀྱི་རྒྱུ་ཡིན་པའི་ཕྱིར་དང་། །དེ་གཉིས་ལ་དགེ་འདུན་དབྱེ་བ་ཡན་
ལག་ཏུ་ངེས་པར་དགོས་པའི་ཕྱིར། དགེ་འདུན་དབྱེན་ལའང་གཉིས་སུ་ཡོད་དེ། འཁོར་ལོའི་དབྱེན་
དང་། ལས་ཀྱི་དབྱེན་གཉིས་སུ་ཡོད་པའི་ཕྱིར། དང་པོ་ཡོད་དེ། དགེ་སློང་ལྟ་སྤྱོད་ཚུལ་ལྡན་
པས། །འབྱེད་དོ་གཞན་དུའོ་བྱིས་པ་རྣམས། །སྟོན་དང་ལམ་གཞན་ལ་བཟོད་པ། །ཕྱེ་བའོ་དེ་ནི་མི་
གནས་སོ། །དེ་ནི་འཁོར་ལོའི་དབྱེན་དུ་འདོད། །འཛམ་བུའི་གླིང་ནའོ་དགུ་སོགས་ཀྱིས། །དང་པོ་
མཐའ་སྐྱོན་ཟུང་གཅིག་གི །སྔ་རོལ་ཐུབ་པ་ནོངས་པ་དང༌། །མཚམས་མ་བཅད་པ་དག་ཏུ་ཡང་། །འཁོར་
ལོའི་དབྱེན་ནི་མི་འབྱུང་ངོ༌། ཞེས་འབྱུང་བ་ལས། གང་གིས་འབྱེད་པའི་དབང་དུ་བྱས་ན། དགེ་སློང་
སྡེ་སྣོད་ལ་སྦྱངས་ཤིང་ཚུལ་ཁྲིམས་དང་ལྡན་པ་ཞིག་གིས་འབྱེད། གང་དུ་འབྱེད་པའི་དབང་དུ་བྱས་
ན། སྟོན་པ་བཞུགས་པའི་གནས་ལས་གཞན་དུ་འབྱེད། གང་འབྱེད་པའི་དབང་དུ་བྱས་ན། སོ་སྐྱེའི་
དགེ་འདུན་རྣམས་འབྱེད། བྱེ་བའི་ངོ་བོའི་དབང་དུ་བྱས་ན། འབྱེད་པ་པོ་ལ་སྟོན་པ་དང་། བསླབ་



188
དགེ་འདུན་དབྱེན་གྱི་མཚམས་མེད་བཤད་པ།
གནས་བཞི་པ།
ཚིགས་ལྔ་ལྟ་བུ་ལ་ལམ་དུ་དད་ཅིང་བཟོད་ན་བྱེ། དུས་ཇི་སྲིད་དུ་བྱ་བའི་དབང་དུ་བྱས་ན། ཞག་
གཅིག་མ་ལོངས་ཙམ་དུ་བྱེ། རྒྱུ་མཚན་གང་གི་འཁོར་ལོའི་དབྱེན་དུ་འགྱུར་བའི་དབང་དུ་བྱས་ན།།
དབྱེན་མ་ཞིའི་བར་དུ་སྟོན་པ་གཅིག་གི་ཞིང་ཁམས་ན་གནས་པའི་ཆོས་བྱེད་རྣམས་ལ། ལམ་ལྔ་གང་
ཡང་རྒྱུད་ལ་སྐྱེ་བ་མེད་པར་བྱེད་པས་འཁོར་ལོའི་དབྱེན་དུ་གྱུར། གླིང་གང་ན་ཡོད་ཀྱི་དབང་དུ་བྱས་
ན། འཛམ་བུའི་གླིང་ཁོ་ན་ན་ཡོད། གྲངས་ཇི་ཙམ་ལ་ལྟོས་པའི་དབང་དུ་བྱས་ན་དགུ་ཡན་ཆད་ལ་
ལྟོས། དུས་ནམ་གྱི་ཚེ་འབྱུང་བའི་དབང་དུ་བྱས་ན། དུས་དྲུག་གི་ཚེ་མི་འབྱུང་ཞིང་། དེ་ལས་ཟློག་པ་ན་
འབྱུང་བ་ཡིན་པའི་ཕྱིར། དང་པོ་གྲུབ་སྟེ། དེ་ལས་གཞན་པ་ཚུལ་འཆལ་སོགས་ཀྱིས་དབྱེ་མི་ནུས་པའི་
ཕྱིར་ཏེ། ཚིག་མི་བཙན་པའི་ཕྱིར། གཉིས་པ་གྲུབ་སྟེ། སྟོན་པའི་དྲུང་དུ་དབྱེ་མི་ནུས་པའི་ཕྱིར་ཏེ། དེ་
ཟིལ་གྱིས་མནན་མི་ནུས་ཤིང་བཀའ་བཙན་པའི་ཕྱིར། གསུམ་པ་གྲུབ་སྟེ། འཕགས་པའི་དགེ་འདུན་
དབྱེ་བར་མི་ནུས་པའི་ཕྱིར། བཞི་པ་གྲུབ་སྟེ། སྟོན་པ་སངས་རྒྱས་དང༌། བསླབ་པ་གསུམ་ལས། གཞན་དུ་
སྟོན་པ་དང་། ལམ་ཁས་བླངས་པའི་ཕྱིར། ལྔ་པ་གྲུབ་སྟེ། ནམ་མ་ལངས་པར་འདུམ་པ་ཆོས་ཉིད་ཡིན་པའི་
ཕྱིར། དྲུག་པ་སླ། བདུན་པ་ཡོད་དེ། གླིང་གཞན་གསུམ་ན་འགྲན་ཟླའི་སྟོན་པ་མེད་པའི་ཕྱིར། བརྒྱད་
པ་ཡོད་དེ། ཕྱོགས་གཉིས་སུ་དགེ་སློང་བཞི་བཞི་དང༌། འབྱེད་པ་པོ་དང་དགུ་དགོས་པའི་ཕྱིར། དགུ་
པ་ཡོད་དེ། སྟོན་པ་སངས་རྒྱས་མ་ཐག་པ་དང༌། མྱ་ངན་ལས་འདའ་ཁ་དང༌། བསྟན་པ་ལ་སྐྱོན་མ་
ཆགས་པ་དང་། མཆོག་ཟུང་གཅིག་གི་སྔ་རོལ་དང༌། ཐུབ་པ་མྱ་ངན་ལས་འདས་པའི་འོག་དང་།
མཚམས་མ་བཅད་པའི་དུས་དྲུག་ཏུ་དེ་མི་འབྱུང་ཞིང་། བཟློག་པ་ན་འབྱུང་བའི་ཕྱིར། གཉིས་བ་
ལས་ཀྱི་དབྱེན་ཡོད་དེ། ལས་ཀྱི་དབྱེན་ནི་གླིང་གསུམ་ན། །དེ་ནི་བརྒྱད་དག་ཡན་ཆད་ཀྱིས། ཞེས་
འབྱུང་བ་ལས། ངོ་བོའི་དབང་དུ་བྱས་ན། མཚམས་ནང་གཅིག་ཏུ་གསོ་སྦྱོང་སོགས། ལས་མི་མཐུན་
པའི་བྱེ་བ་ཞིག་ཡིན་པ་དང་། སྒྲ་མི་སྙན་ན་མེད། གླིང་གསུམ་ཁོ་ནར་ཡོད་པ་དང༌། ཕྱོགས་གཉིས་སུ་
དགེ་སློང་བཞི་བཞི་སྟེ་བརྒྱད་ཡན་ཆད་ཀྱིས་འགྲུབ་པའི་ཕྱིར་ཏེ། འབྱེད་པ་པོ་སྔར་བཞིན་མི་དགོས་



གནས་བཞི་པ།
མཚམས་མེད་ཕྱི་མ་བཞི་བཤད་པ།
པའི་ཕྱིར། འདིས་དགེ་སློང་བཞི་ཙམ་གྱིས་གསོ་སྦྱོང་བྱེད་རུང་བ་ལེགས་པར་འགྲུབ་པ་ཡིན་ནོ། འོ་ན།
ཕ་མ་དགྲ་བཅོམ་པ་གསོད་པ་གསུམ་མཚམས་མེད་དུ་འཇོག་པའི་རྒྱུ་མཚན་ཅི་ཡིན་ཞེ་ན། བཤད་དུ་
ཡོད་དེ། ཕན་འདོགས་པ་དང་ཡོན་ཏན་ཞིང་། སྤངས་དང་མེད་པར་བྱས་ཕྱིར་རོ། ཞེས་འབྱུང་བ་ལས།
ཕན་འདོགས་ཀྱི་ཞིང་དང་། ཡོན་ཏན་གྱི་ཞིང་གཉིས་ཀ་བསམ་པས་སྤངས་ཤིང༌། སྦྱོར་བས་མེད་པར་
བྱས་པའི་ཕྱིར།
གཉིས་པ་མཚམས་མེད་ཕྱི་མ་བཞི་བཤད་དུ་ཡོད་དེ། མཚན་ནི་གཞན་དུ་གྱུར་ཀྱང་འགྱུར། །གང་
གི་ཟླ་མཚན་ལས་བྱུང་མ། །སངས་རྒྱས་བརྡེག་པར་སེམས་ལ་མིན། །བསྣུན་འོག་དགྲ་བཅོམ་པ་ལ་
མིན། ཞེས་འབྱུང་བ་ལས། ཕ་མ་གསོད་པའི་མཚམས་མེད་ལ། དེ་གཉིས་མི་ཡིན་པ་ཞིག་དགོས་ཤིང་།
མཚན་ཕན་ཚུན་དུ་གྱུར་པ་ལའང་དེ་ལྟར་དུ་འགྱུར་བ་དང་། ཁྱད་པར་མ་ལ་དང་པོར་དྲི་ཟ་འཁོར་བའི་
ཟླ་མཚན་གང་ལས་བྱུང་བ་གཙོ་ཆེ་ཡི། ཕྱིས་ཟླ་མཚན་མངལ་དུ་བླུག་པའི་བུད་མེད་བསད་པས་དེར་
མི་འགྱུར་བ་དང་། དེ་བཞིན་གཤེགས་པ་ལ་ངན་སེམས་ཀྱིས་ཁྲག་འབྱིན་པའི་མཚམས་མེད་ལ་
སངས་རྒྱས་དཀྲོངས་འདོད་ཀྱི་བརྡེགས་པ་དགོས་པ་དང་། དགྲ་བཅོམ་པ་བསད་པའི་མཚམས་མེད་
ཀྱང་། དགྲ་བཅོམ་གྱི་རྟེན་ལ་འཆི་ངེས་ཀྱི་མཚོན་སོགས་བསྣན་ནས་ཤི་བ་དགོས་ཀྱི། ཕྱིར་མི་འོང་གི་
རྟེན་ལ་འཆི་ངེས་ཀྱི་མཚོན་བསྣུན་པ། ནད་ཀྱིས་རང་གིས་དགྲ་བཅོམ་ཐོབ་ནས་ཤི་ན་མཚམས་མེད་
དུ་མི་འགྱུར་བའི་ཕྱིར། རྐང་པ་ཐ་མ་འདི་དང་། འདུལ་བའི་མདོར། གནས་སྐབས་གཞན་ཐོབ་པ་ནི་
གཞན་ཉིད་མིན་ནོ། །ཞེས་གསུངས་པ་གཉིས་འགལ་ལོ་ཞེ་ན། མི་འགལ་ཏེ། ཕྱིར་མི་འོང་གི་རྟེན་ལ་
འཆི་ངེས་ཀྱི་མཚོན་བསྣུན། དགྲ་བཅོམ་གྱི་རྟེན་ལ་སྐུ་ཚེའི་འདུ་བྱེད་བཏང་ན་གསོད་པ་པོ་དགེ་སློང་
ལ་ཕམ་པ་བསྐྱེད་པ་ཡིན་གྱི། མཚམས་མེད་སྐྱེས་པ་མ་ཡིན་པ་འདུལ་མངོན་གཉིས་ཀའི་དགོངས་པ་
ཡིན་པའི་ཕྱིར། མཚམས་མེད་ཀྱི་ལས་འདིས་འབྲས་བུ་གང་འབྱིན་པའང་ཡོད་དེ། མཚམས་མེད་སྦྱོར་
བ་བྱས་པ་ལ། །འདོད་ཆགས་བྲལ་འབྲས་མི་སྲིད་དོ། །ཞེས་གསུངས་པ་ཉིད་ཀྱིས་ཤེས་པའི་ཕྱིར།



190
བྱང་སེམས་ངེས་གནས་བཤད་པ།
གནས་བཞི་བ།
མཚམས་མེད་ལྔའི་ནང་ནས་དབྱེན་གྱི་མཚམས་མེད་ཉིད་ཁ་ན་མ་ཐོ་བ་ཆེ་བ་ཡིན་ཏེ། དགེ་འདུན་
དབྱེ་ཕྱིར་རྫུན་སྨྲ་བ། ཁ་ན་མ་ཐོ་རབ་ཆེར་འདོད། །ཅེས་གསུངས་པ་ལྟར་ཡིན་པའི་ཕྱིར། འཇིག་རྟེན་
པའི་ལེགས་སྤྱད་རྣམས་ལས་འབྲས་བུ་གང་ཆེ་བ་ཡོད་དེ། འཇིག་རྟེན་པ་ཡི་དགེ་བ་ལ། །སྲིང་རྩེའི་
སེམས་པ་འབྲས་རབ་ཆེ། །ཞེས་གསུངས་པའི་ཕྱིར། ཇི་སྐད་བཤད་པའི་མཚམས་མེད་ལྔ་དང་། ཉེ་
བ་ལྔ་ཡོད་དེ། མ་དགྲ་བཅོམ་མ་སུན་བྱས་དང༌། བྱང་ཆུབ་སེམས་དཔའ་ངེས་གནས་དང་། །སློབ་བ་
གསོད་དང་དགེ་འདུན་གྱི། །འདུ་བའི་སྒོ་ནི་འཕྲོག་པ་དག །མཚམས་མེད་པ་དང་ཆ་འདྲ་སྟེ། །ལྔ་པ་
མཆོད་རྟེན་འཇིག་པ་ཡིན། ཞེས་འབྱུང་བ་ལས། མ་དགྲ་བཅོམ་མ་ལ་འདོད་ལོག་བསྟེན་པ་དང་།
བྱང་ཆུབ་སེམས་དཔའ་ངེས་གནས་བསད་པ་དང༌། སློབ་པ་འཕགས་པ་བསད་པ་དང༌། དགེ་འདུན་
གྱི་ཞལ་དུ་འདུ་བའི་སྒོ་འཕྲོག་པ་དང་། མཆོད་རྟེན་འཇིག་པ་སྟེ་ལྔ་རིམ་པ་བཞིན། མ་བསད་པ་དང་།
ཕ་བསད་པ་དང་། དགྲ་བཅོམ་པ་བསད་པ་དང༌། དགེ་འདུན་གྱི་དབྱེན་དང༌། དེ་བཞིན་གཤེགས་པ་
ལ་ངན་སེམས་ཀྱི་ཁྲག་འབྱིན་པའི་མཚམས་མེད་དང་ཉེ་བ་ཡིན་པའི་ཕྱིར། ལས་འགའ་ཞིག་གིས་གང་
ལ་གེགས་བྱེད་པ་ཡང་ཡོད་དེ། བཟོད་དང་ཕྱིར་མི་འོང་དགྲ་བཅོམ། །འཐོབ་ལ་ལས་གེགས་ཤིན་ཏུ་
བྱེད། ཅེས་འབྱུང་བ་ལས། ངན་སོང་དུ་སྐྱེ་བའི་ལས་ཀྱིས་སྦྱོར་ལམ་བཟོད་པ་ཐོབ་པ་ལ་གེགས་བྱེད་
འདོད་པར་སྐྱེ་བའི་ལས་ཀྱིས་ཕྱིར་མི་འོང་དང༌། གོང་མ་གཉིས་སུ་སྐྱེ་བའི་ལས་ཀྱིས་དགྲ་བཅོམ་པ་
ཐོབ་པ་ལ་གེགས་བྱེད་པའི་ཕྱིར། །
འོ་ན། བྱང་ཆུབ་སེམས་དཔའ་ངེས་གནས་དེ་ཇི་ལྟ་བུ་ཞེ་ན། བཤད་དུ་ཡོད་དེ། གང་ནས་
བྱང་ཆུབ་སེམས་དཔའ་ཡིན། །གང་ནས་མཚན་གྱི་ལས་བྱེད་པ། །བདེ་འགྲོ་རིགས་མཐོར་སྐྱེ་དབང་
ཚང་། །ཕོར་གྱུར་ཚེ་རབས་དྲན་མི་ལྡོག །ཅེས་འབྱུང་བ་ལས། གང་ཕན་ཆད་ནས་མཚན་བཟང་སྨིན་
པར་གྱུར་པའི་ལས་བྱེད་པ་ནས་བྱང་སེམས་དེ་འཇོག་ཅིང་། དེ་ནས་བཟུང་སྟེ་ལྷ་མིའི་ནང་དུ་རིགས་
མཐོན་པོར་དབང་པོ་ཀུན་ཚང་ཕོ་འབའ་ཞིག་ཏུ་སྐྱེ་བ་དང་། ཚེ་རབས་དྲན་པ་དང༌། བྱང་ཆུབ་ལས་



191
གནས་བཞི་པ། སྦྱིན་པ་ལས་བྱུང་བའི་བསོད་ནམས་བྱ་བའི་གཞི།
ཕྱིར་མི་ལྡོག་པར་ངེས་པའི་ཕྱིར། དེ་ཡང་། དེ་ནི་འཛམ་གླིང་ཕོར་གྱུར་ཉིད། །མངོན་སུམ་སངས་རྒྱས་
ལ་སེམས་པ། །བསམ་པ་ལས་བྱུང་བསྐལ་པ་བརྒྱ། །ལུས་པ་དག་ཏུ་འཕེན་པར་བྱེད། །རེ་རེའང་
བསོད་ནམས་བརྒྱ་ལས་སྐྱེས། ཞེས་འབྱུང་བ་ཉིད་ཀྱིས་སྔ་མའི་སྒྲུབ་བྱེད་གསུངས་པ་ཡིན་ཏེ། རྣམ་
སྨིན་གྱི་ལུས་དེ་རྟེན་གང་ལ་འཕེན་པའི་དབང་དུ་བྱས་ན། འཛམ་བུ་གླིང་པའི་རྟེན་ལ་འཕེན། ཡུལ་
དང་དམིགས་པ་གང་ལ་བརྟེན་ནས་འཕེན་པའི་དབང་དུ་བྱས་ན། སྟོན་པ་མངོན་སུམ་དུ་གྱུར་པ་དང་།
སངས་རྒྱས་ལ་དམིགས་ནས་བདག་ཀྱང་དེ་ལྟར་གྱུར་ཅིག་ཅེས་བསམ་ནས་འཕེན། བློའི་ངོ་བོ་གང་
གིས་འཕེན་པའི་དབང་དུ་བྱས་ན། བསཾ་བྱུང་གི་བློས་འཕེན། དུས་ཇི་ཙམ་ནས་འཕེན་པའི་དབང་དུ་
བྱས་ན། སངས་རྒྱས་ཐོབ་པ་ལ་བསྐལ་པ་བརྒྱ་ལུས་པའི་ཚེ་འཕེན་ཞིང་། མཚན་སོ་གཉིས་རེ་རེ་ཡང་
བསོད་ནམས་བརྒྱ་བརྒྱ་ལས་སྐྱེས་པར་བསྟན་པའི་ཕྱིར། འོ་ན། བདག་ཅག་གི་སྟོན་པས་སྤྱིར་གྲངས་
མེད་གསུམ་དུ་ཚོགས་བསགས་པའི་ཐ་མར་སངས་རྒྱས་གང་བྱུང་དང་། དང་པོར་གང་གི་དྲུང་དུ་ཐུགས་
བསྐྱེད་པ་ཡིན་ཞེ་ན། བཤད་དུ་ཡོད་དེ། རྣམ་གཟིགས། ཞེས་སོགས་རྐང་པ་གསུམ་གྱི་དོན་སྔར་
བཤད་ཟིན་ལྟར་ཡིན་པའི་ཕྱིར། སྐབས་གང་དུ་ཕར་ཕྱིན་དྲུག་གང་རྫོགས་ཀྱང་བཤད་དུ་ཡོད་དེ།
ཀུན་ལ་ཐམས་ཅད། ཅེས་སོགས་ཀྱི་རྐང་པ་དྲུག་གིས་དོན་བཤད་ཚུལ་བརྗོད་ཟིན་ལྟར་ཡིན་པའི་ཕྱིར།
འོ་ན། བསོད་ནམས་བྱ་བའི་གཞི་མདོ་ལས་གསུངས་ན། དེ་གང་ཡིན་ཞེ་ན། བཤད་དུ་ཡོད་
དེ། གསུམ་པོ་བསོད་ནམས་བྱ་བ་དང་། དེའི་གཞི་དཔེར་ན་ལས་ལམ་བཞིན། ཞེས་འབྱུང་བ་ལས།
སྦྱིན་པ་ལས་བྱུང་བའི་བསོད་ནམས་བྱ་བའི་གཞི། ཚུལ་ཁྲིམས་ལས་བྱུང་བའི་བསོད་ནམས་བྱ་བའི་
གཞི། སྒོམ་པ་ལས་བྱུང་བའི་བསོད་ནམས་བྱ་བའི་གཞི་བཤད་པ་དང་གསུམ་ཡོད་པའི་ཕྱིར། དང་པོ་
ཡོད་དེ། ངོ་བོ་དང་འབྲས་བུ་འཆད་པའི་དབང་དུ་བྱས་ནས། གང་གིས་སྦྱིན་བྱེད་དེ་སྦྱིན་པ། །མཆོད་
དང་ཕན་གདགས་འདོད་པ་ཡིན། །ལུས་དང་ངག་ལས་སློང་དང་བཅས། །དེ་འབྲས་ལོངས་སྤྱོད་ཆེན་
པོ་ཅན། ཞེས་གསུངས་པ་དང་། དབྱེ་བའི་དབང་དུ་བྱས་ནས། བདག་གཞན་དོན་ཕྱིར་གཉིས་དོན་



192
གནས་བཞི་པ།
Iཀ
སྦྱིན་པ་ལས་བྱུང་བའི་བསོད་ནམས་བྱ་བའི་གཞི།
ཕྱིར། །གཉིས་ཀའི་དོན་དུ་མིན་ཕྱིར་སྦྱིན། ཞེས་གསུངས་པ་དང༌། སྦྱིན་པའི་ཁྱད་པར་འཆད་པའི་
དབང་དུ་བྱས་ནས། གཞུང་འོག་མ་རྣམས་གསུངས་པའི་ཕྱིར། དད་པོ་གྲུབ་སྟེ། མཆོད་པ་དང་ཕན་
གདཌ་པར་འདོད་པའི་རང་བཞིན་ལུས་ངག་གི་ལས་གང་རུང་གིས་བསྡུས་པའི་དགེ་བ་ཀུན་སློང་མ་
ཆགས་པ་དང་བཅས་པ་ཞིག་དེའི་ངོ་བོར་བསྟན་པའི་ཕྱིར། གཉིས་པ་གྲུབ་སྟེ། བདག་ཁོ་ནའི་དོན་དུ་
སྦྱིན་པ། གཞན་ཁོ་ནའི་དོན་དུ་སྦྱིན་པ། བདག་གཞན་གཉིས་ཀའི་དོན་དུ་སྦྱིན་པ། བདག་གཞན་
གཉིས་ཀ་མ་ཡིན་པའི་དོན་དུ་སྦྱིན་པ་དང་བཞིར་བསྟན་ཅིང་། མཚན་གཞི་ཡང་རིམ་པ་བཞིན། སོ་
སྐྱེས་མཆོད་རྟེན་ལ་ཕུལ་བ་དང་། འཕགས་པ་ཆགས་བྲལ་གྱིས་སེམས་ཅན་ལ་སྦྱིན་པ་དང་། འཕགས་
པ་ཆགས་བཅས་དང༌། སོ་སྐྱེས་སེམས་ཅན་ལ་སྦྱིན་པ་དང་། འཕགས་པ་ཆགས་བྲལ་གྱིས་མཆོད་
རྟེན་ལ་ཕུལ་བ་རྣམས་ཡིན་པའི་ཕྱིར། རྩ་རྟགས་གསུམ་པ་གྲུབ་སྟེ། དེ་ཡི་ཁྱད་པར་སྦྱིན་བདག་
དང༌། །དངོས་དང་ཞིང་གི་ཁྱད་པར་ལས། ཞེས་སྦྱིན་བདག་དང་། དངོས་པོ་དང་། ཞིང་གི་ཁྱད་པར་
གསུམ་གསུངས་པའི་ཕྱིར། དང་པོའི་དབང་དུ་བྱས་ནས། སྦྱིན་བདག་ཁྱད་འཕགས་དད་སོགས་
ཀྱིས། །གུས་ལ་སོགས་པས་སྦྱིན་པར་བྱེད། །དེ་ཕྱིར་བཀུར་བསྟི་རྒྱ་ཆེན་དང་། །དུས་དང་བར་ཆད་
མེད་པར་རྙེད། །ཅེས་གསུངས་པ་དང་། གཉིས་པའི་དབང་དུ་བྱས་ནས། ཁ་དོག་ལ་སོགས་ཕུན་ཚོགས་
དངོས། །དེ་ལས་གཟུགས་བཟང་གྲགས་ལྡན་དང་། །དགའ་དང་ཤིན་ཏུ་གཞོན་ཤ་དང་། །དུས་སུ་རེག་
ན་བདེ་ལུས་འགྱུར། །ཞེས་གསུངས་པ་དང་། གསུམ་པའི་དབང་དུ་བྱས་ནས། འགྲོ་དང་སྡུག་བསྔལ་
ཕན་འདོགས་དང་། །ཡོན་ཏན་རྣམས་ཀྱིས་ཞིང་ཁྱད་འཕགས། །མཆོག་ནི་གྲོལ་བས་གྲོལ་བ་འམ། །བྱང་
ཆུབ་སེམས་དཔའ་ཡིས་བརྒྱད་པ། །འཕགས་པ་མིན་ཡང་ཕ་མ་དང་། །ནད་པ་དང་ནི་ཆོས་སྨྲ་དང༌། །སྐྱེ་
མཐའི་བྱང་ཆུབ་སེམས་དཔའ་ལ། །ཡོན་ནི་གཞལ་དུ་མེད་པ་ཡིན། ཞེས་པ་རྣམས་ཡིན་པའི་ཕྱིར། དང་
པོ་གཉིས་གོ་སླ། གསུམ་པ་གྲུབ་སྟེ། དུད་འགྲོ་དང་། ནད་ཀྱིས་སྡུག་བསྔལ་བ་དང་། ཕན་འདོགས་པ་
ཕ་མ་དང་། ཚུལ་ཁྲིམས་དང་ལྡན་པ་སོགས་ཞིང་དུ་བསྟན་ཅིང་། ཁྱད་པར་གྲོལ་བ་དགྲ་བཅོམ་པས་



193
གནས་བཞི་པ།
ཚུལ་ཁྲིམས་ལས་བྱུང་བའི་བསོད་ནམས་བྱ་བའི་གཞི།
དགྲ་བཅོམ་པ་ལ་བྱིན་ན་ཟང་ཟིང་གི་སྦྱིན་པའི་མཆོག་དང་། བྱང་ཆུབ་སེམས་དཔའི་སྦྱིན་པ་ཡང་དེ་
དང་འདྲ་བར་གསུངས་པ་དང༌། སྦྱིར་ན་མདོ་ལས་སྦྱིན་པ་བརྒྱད་དུ་གསུངས་པའི་ཕྱིར། གོང་དུ་བཤད་
པ་རྣམས་ཀྱི་ཞར་བྱུང་ཀྱང་བཤད་དུ་ཡོད་དེ། ལས་ཆེ་ཆུང་བཤད་པ་དང་། ལས་བསགས་མ་བསགས་
བཤད་པ་གཉིས་སུ་ཡོད་པའི་ཕྱིར། དང་པོ་གྲུབ་སྟེ། མཇུག་དང་ཞིང་དང་གཞི་དང་ནི། །སྦྱོར་དང་སེམས་
པ་བསམ་པ་སྟེ། །དེ་དག་ཆུང་དང་ཆེ་བ་ལས། །ལས་ཀྱང་ཆུང་དང་ཆེ་བ་ཉིད། ཅེས་འབྱུང་བ་ལས།
མཇུག་ལ་སོགས་པ་རྒྱུ་དྲུག་ཆེ་ཆུང་ལས། ལས་ཀྱང་ཆེ་ཆུང་དུ་འགྱུར་བའི་ཕྱིར། གཉིས་པ་གྲུབ་སྟེ།
བསམ་བཞིན་པ་དང་རྫོགས་པ་དང༌། །མི་འགྱོད་གཉེན་པོ་མེད་པ་དང་། །འཁོར་དང་རྣམ་པར་སྨིན་
པ་ལས། །བསགས་པའི་ལས་ཞེས་བྱ་བ་ཡིན། །ཞེས་འབྱུང་བ་ལས། བསམ་བཞིན་དུ་བྱས་པ་དང་།
རྫོགས་པར་བྱས་པ་དང་། འགྱོད་པ་མེད་པ་དང་། གཉེན་པོ་མེད་པ་དང། འཁོར་ཏེ་རྗེས་སུ་ཡི་རངས་
པ་སོགས་དང་། རྣམ་སྨིན་འབྱིན་པར་ངེས་པ་ནི་བསགས་པའི་ལས་སུ་འཇོག་པའི་ཕྱིར། ཁོ་ན་རེ། སོ་
སྐྱེས་མཆོད་རྟེན་ལ་ཕུལ་བ་དེ་བདག་གི་དོན་དུ་སྦྱིན་པ་ཡིན་པ་དེ་མི་འཐད་དེ། ཞིང་དེས་ལོངས་སྤྱོད་
པ་མེད་པའི་ཕྱིར། ཞེ་ན་མ་ཁྱབ་སྟེ། མཆོད་རྟེན་ལ་བཏང་རྒྱུས་བྱུང་བའི། །བསོད་ནམས་ལེན་མེད་
བྱམས་སོགས་བཞིན། ཞེས་འབྱུང་བ་ལས། དེ་མེད་ཀྱང་བཏང་བའི་བསོད་ནམས་ཡོད་པའི་ཕྱིར།
དཔེར་ན། སེམས་ཅན་ལ་བྱམས་པ་སྒོམ་པ་བཞིན་ནོ། །འོ་ན། ཞིང་བཟང་པོ་ལ་བྱིན་པས་འབྲས་བུ་
ཡིད་འོང་འབྱིན་ན། ཞིང་ངན་པ་ལ་བྱིན་པས་ཡིད་མི་འོང་འབྱིན་ནམ་ཞེ་ན་མ་ཡིན་ཏེ། རྒྱུ་ལས་འབྲས་
བུ་མི་འཁྲུལ་ཕྱིར། །ངན་པའི་ཞིང་ལས་འབྲས་ཡིད་འོང་། ཞེས་གསུངས་པས་གྲུབ་པའི་ཕྱིར།
གཉིས་པ་ཚུལ་ཁྲིམས་ལས་བྱུང་བའི་བསོད་ནམས་བྱ་བའི་གཞི་བཤད་དུ་ཡོད་དེ། འཆལ་
བའི་ཚུལ་ཁྲིམས་མི་དགེའི་གཟུགས། །དེ་སྤོང་ཚུལ་ཁྲིམས་རྣམ་གཉིས་སོ། །སངས་རྒྱས་ཀྱིས་ནི་བཅས་
པ་ཡང་། །རྣམ་དག་ཡོན་ཏན་བཞི་ལྡན་ནོ། །འཆལ་ཁྲིམས་དེའི་རྒྱུས་འཕན་མ་བྱུང༌། །དེ་གཉེན་པོ་
དང་ཞི་ལ་བརྟེན། ཞེས་འབྱུང་བ་ལས། ལུས་ངག་གི་འཆལ་ཚུལ་མི་དགེ་བའི་གཟུགས་སྤོང་བའི་སྤོང་



194
གནས་བཞི་པ།
སྒོམ་པ་ལས་བྱུང་བའི་བསོད་ནམས་བྱ་བའི་གཞི།
བདུན་རྣམ་པར་རིག་བྱེད་སྦྱོར་མཇུག་གང་རུང་གིས་བསྡུས་པ་དང་། དངོས་གཞི་རྣམ་པར་རིག་བྱེད་མ་
ཡིན་པས་བསྡུས་པའི་ཚུལ་ཁྲིམས་ཡོད་ཅིང་། དེར་མ་ཟད་ཆང་སྤོང་བ་སོགས། སངས་རྒྱས་ཀྱིས་
བཅས་པ་ཡང་ཚུལ་ཁྲིམས་ཡིན་པ་དང་། ཚུལ་ཁྲིམས་རྣམ་པར་དག་པ་དེ་ནི་ཡོན་ཏན་བཞི་དང་ལྡན་
པའི་ཕྱིར་ཏེ། འཆལ་ཁྲིམས་དང་། དེའི་རྒྱུ་ཉོན་མོངས་པས་གནོད་པ་མ་བྱུང་བ་གཉིས་དང་། དེའི་
གཉེན་པོ་རྟེན་པ་དང་། ཞི་བ་མྱང་འདས་ཐོབ་པར་བྱེད་པ་རྣམས་དང་ལྡན་པའི་ཕྱིར། །
གསུམ་པ་སྒོམ་པ་ལས་བྱུང་བའི་བསོད་ནམས་བྱ་བའི་གཞི་བཤད་དུ་ཡོད་དེ། མཉམ་པར་
གཞག་པའི་དགེ་བ་ནི། །བསྒོམ་པའོ་སེམས་ལ་བསྒོ་ཕྱིར་རོ། །ཞེས་གསུངས་པ་གོ་སླ་བའི་ཕྱིར། འོ་ན་
སྦྱིན་པས་ལོངས་སྤྱོད་ཆེན་པོ་ཅན་དུ་བཤད་ན། ཚུལ་ཁྲིམས་དང་བསྒོམ་པས་ཅིར་འགྱུར་ཞེ་ན། བཤད་
དུ་ཡོད་དེ། མཐོ་རིས་དོན་དུ་ཚུལ་ཁྲིམས་དང༌། །འབྲལ་བའི་དོན་དུ་བསྒོམ་གཙོའི་ཕྱིར། ཞེས་
གསུངས་པ་ལྟར་ཡིན་པའི་ཕྱིར། ཞར་བྱུང་ཚངས་པའི་བསོད་ནམས་བཞི་ཡང་བཤད་དུ་ཡོད་དེ།
བསྐལ་པར་མཐོ་རིས་དགའ་གནས་ཕྱིར། །བཞི་ཡི་ཚངས་པའི་བསོད་ནམས་ཡིན། །ཞེས་འབྱུང་བ་
ལས། ས་ཕྱོགས་གཙང་མར་དེ་བཞིན་གཤེགས་པའི་སྐུ་གདུང་གི་མཆོད་རྟེན་བྱེད་པ་དང་། ཕྱོགས་
བཞིའི་དགེ་འདུན་ལ་ཀུན་དགའ་ར་བ་འབུལ་བ་དང་། སངས་རྒྱས་ཀྱི་ཉན་ཐོས་ཐ་དད་དུ་བྱེ་བ་
འདུམ་པ་དང་བྱམས་པ་ཚད་མེད་བསྒོམ་པ་རྣམས་ཡིན་པའི་ཕྱིར། ཇི་སྐད་བཤད་པ་ལྟར་གྱི་ཟང་ཟིང་
གི་སྦྱིན་པར་མ་ཟད། ཆོས་ཀྱི་སྦྱིན་པའང་ཡོད་དེ། ཆོས་སྦྱིན་ཉོན་མོངས་ཅན་མིན་པས། །མདོ་སོགས་
ཡང་དག་ཇི་བཞིན་སྟོན། །ཅེས་འབྱུང་བ་ལས། སེམས་ཉོན་མོངས་ཅན་རྙེད་བཀུར་དང་། གྲགས་པ་
འདོད་པ་མ་ཡིན་པས་མདོ་སྡེ་སོགས་གསུང་རབ་ཡན་ལག་བཅུགཉིས་ཡང་དག་པར་སྟོན་པ་དེ་ཆོས་
སྦྱིན་ཡིན་པའི་ཕྱིར། སེམས་ཉོན་མོངས་དང་འདྲེ་པ་འམ། ལོག་པར་འཆད་ན། ཕན་ཡོན་མེད་པར་མ་
ཟད་ཉེས་དམིགས་ཆེ་བ་ཡིན་ཏེ། འདིའི་རང་འགྲེལ་ལས། གང་དག་ཆོས་ལོག་པར་འཆད་པར་བྱེད་
པ་འམ། སེམས་ཉོན་མོངས་པ་ཅན་རྙེད་པ་དང༌། བཀུར་བསྟི་དང་། གྲགས་པ་འདོད་པས་འཆད་པ་



195
གནས་བཞི་པ།
སྒོམ་པ་ལས་བྱུང་བའི་བསོད་ནམས་བྱ་བའི་གཞི།
དེ་དག་ནི། བདག་ཉིད་ཀྱི་བསོད་ནམས་ཆེན་པོ་ཉམས་པར་བྱེད་པ་ཡིན་ནོ། །ཞེས་གསུངས་པའི་ཕྱིར།
ཆ་མཐུན་གྱི་དགེ་བ་རྣམ་པ་གསུམ་ཡོད་དེ། བསོད་ནམས་མྱ་ངན་འདས་པ་དང༌། །ངེས་འབྱེད་ཆ་
མཐུན་དགེ་རྣམ་གསུམ། ཞེས་འབྱུང་བ་ལས། བསོད་ནཾས་ཆ་མཐུན། ཐར་པ་ཆ་མན། ངེས་འབྱེད་ཆ་
མཐུན་དང་གསུམ་དུ་ཡོད་ཅིང་། ཐར་པ་ཆ་མཐུན་སྐྱེས་པའི་ཚད་དང་རྟགས་ཀྱང༌། འཁོར་བའི་ཉེས་
དམིགས་དང་། མྱང་འདས་ཀྱི་གཏམ་ཐོས་ན་བ་སྤུ་ལྡང་བ་སོགས་ལ་བརྗོད་པའི་ཕྱིར་ཏེ། རང་འགྲེལ་
ལས། གང་ལ་འཁོར་བའི་ཉེས་དམིགས་དང་། བདག་མེད་པ་དང༌། མྱ་ངན་ལས་འདས་པའི་ཡོན་
ཏན་བརྗོད་པའི་གཏམ་ཐོས་ན། སྤུ་ཟིང་ཞེས་བྱེད་པ་དང་། མཆི་མ་འཁྲུངས་ཞེས་བྱེད་པ་དེ་ལ་ནི།
ཐར་པའི་ཆ་དང་མཐུན་པའི་དགེ་བའི་རྩ་བ་ཡོད་པར་ཤེས་པར་བྱ་སྟེ། དབྱར་མྱུ་གུ་སྐྱེས་པ་ལས།
གཡུལ་གྱི་གསེབ་ན་ས་བོན་ཡོད་པར་ཤེས་པ་བཞིན་ནོ། །ཞེས་གསུངས་པའི་ཕྱིར། འཇིག་རྟེན་པའི་
ལས་གསུམ་གྱི་རྣམ་གྲངས་འཆད་པ་ནི། རིགས་པས་རབ་ཏུ་བཅུག་པའི་ལས། ཞེས་སོགས་ཤོ་ལོ་ཀ་
གཅིག་གིས་དང༌། ཆོས་མངོན་པར་ལས་བཤད་པའི་ལས་ཀྱི་རྣམ་གྲངས་གཞན་འཆད་པ་ལ། ཐར་པ་
བླ་ན་མེད་པ་ཡིན། ཞེས་པ་ཡན་ཆད་འབྱུང་ངོ༌།། །།སྨྲས་པ། སྔོན་བསགས་ལས་ཀྱི་རྣམ་དཔྱོད་ལྷག་བྱིན་
པས། །རབ་འབྱམས་ལས་ཀྱི་དབྱེ་བ་གསལ་བྱེད་པའི། །བསྟན་བཅོས་ལས་ཀྱི་རབ་དབྱེ་ཁོ་བོས་
བཤད། །རྣམ་དཀར་ལས་འཕྲོ་ཡོད་ན་གུས་པས་ཉོན།། །།ཆོས་མངོན་པ་མཛོད་ཀྱི་དགོངས་པ་ལེགས་
པར་བཤད་པ་ཤེས་བྱ་རབ་གསལ་ཞེས་བྱ་བ་ལས་གནས་བཞི་པའི་རྣམ་པར་བཤད་པའོ།། །།



196
གནས་ལྔ་པ།
ཕྲ་རྒྱུས་ཀྱི་མཚན་ཉིད།
༄༅། །ཆོས་མངོན་བ་མཛོད་ཀྱི་དགོངས་བ་ལེགས་བར་བཤད་བ་ཤེས་བྱ་
རབ་གསལ་ཞེས་བྱ་བ་ལས་གནས་ལྔ་བ་
བཞུགས་སོ། །
༄༅། །དེ་ལྟར་གནས་བཞི་པར་བསྟན་པའི་ལས་དེ་དག་ཀྱང་ཕྲ་རྒྱས་དང་བཅས་པས་སྲིད་པ་འགྲུབ་
ཀྱི། ཕྲ་རྒྱསམེད་པར་ནི་མ་ཡིན་ནོ། །ཞེས་བསྟན་པའི་ཕྱིར་གནས་ལྔ་པ་གསུངས། ཕྲ་རྒྱས་ཀྱང་བཤད་
དུ་ཡོད་དེ། དངོས་དང་། སྤོང་ཚུལ་དང་། སྤངས་པའི་འབྲས་བུ་ཡོངས་ཤེས་བཤད་པ་གསུམ་དུ་ཡོད་
པའི་ཕྱིར། དང་པོ་ཡོད་དེ། ཕྲ་རྒྱས་ཀྱི་མཚན་ཉིད། དབྱེ་བ། རྣམ་པའི་བྱེ་བྲག་དང་སེམས་ཕྲ་རྒྱས་
དང་བཅས་པའི་ཚུལ་དང་། སྐྱེས་ཚུལ་དང་། རྣམ་གྲངས་དང་། གང་དང་མཚུངས་པར་ལྡན་པ་དང་།
སྒྲིབ་པ་ལྔ་བཤད་པ་སྟེ་བརྒྱད་ཡོད་པའི་ཕྱིར། །
དང་པོ་ཡོད་དེ། སྲིད་པའི་རྩ་བ་ཕྲ་རྒྱས། ཞེས་འབྱུང་བ་ལས། སེམས་རྒྱུད་རབ་ཏུ་མ་ཞི་བར་
བྱེད་པའི་སེམས་བྱུང་ཞིག་དེའི་མཚན་ཉིད་དམ་ངོ་བོར་བྱ་ཞིང་། བྱེད་ལས་སྲིད་པའི་རྩ་བ་བརྟན་པར་
བྱེད་པ་ཡིན་པའི་ཕྱིར། དེར་མ་ཟད། ཉོན་མོངས་པས་འཇུག་པ་ན་བྱེད་ལས་བཅུ་ཡོད་དེ། རྩ་བ་བརྟན་
བྱེད་རྒྱུད་གནས་བྱེད། །ལུས་ནི་སྐྱེ་བའི་ཞིང་དུ་བསྒྲུབ། །རྒྱུ་མཐུན་སྒྲུབ་བྱེད་ལས་སྲིད་སྒྲུབ། །རང་
ཕྱོགས་ཚུལ་མིན་ཡིད་འཛིན་བྱེད། །དམིགས་པ་རྨོངས་བྱེད་ཤེས་རྒྱུན་ཁྲིད། །དགེ་བ་ལས་གཡོ་ཁམས་
མི་འདའ། ཞེས་པ་རྣམས་ཡོད་པའི་ཕྱིར། དེའི་དང་པོ་རྩ་བ་བརྟན་པར་བྱེད་པ་ཡིན་ཏེ། ཉོན་མོངས་
པའི་ཐོབ་པ་བརྟན་པར་བྱེད་པའི་ཕྱིར། གཞན་རྣམས་ང་ཟད་གོ་སླའོ། །
གཉིས་པ་དབྱེ་བ་ལ་གཉིས་ཡོད་དེ། རྩ་བའི་དབྱེ་བ། ནང་གསེས་ཀྱི་དབྱེ་བ་གཉིས་སུ་ཡོད་
པའི་ཕྱིར། དང་པོ་ཡོད་དེ། དྲུག །འདོད་ཆགས་དེ་བཞིན་ཁོང་ཁྲོ་དང༌། །ང་རྒྱལ་མ་རིག་ལྟ་བ་དང་།



གནས་ལྔ་པ།
ཕྲ་རྒྱུས་ཀྱི་དབྱེ་བ།
197
ཐེ་ཚོམ་ཡིན་ཏེ། ཞེས་འབྱུང་བ་ལས། འདོད་ཆགས། ཁོང་ཁྲོ། ང་རྒྱལ། ཉོན་མོངས་ཅན་གྱི་མ་རིག་པ།
ཉོན་མོངས་ཅན་གྱི་ལྟ་བ། ཐེ་ཚོམ་རྣམས་སུ་ཡོད་པའི་ཕྱིར། གཉིས་བ་ཡོད་དེ། བདུན་དུ་དབྱེ་བ།
བཅུར་དབྱེ་བ། དགུ་བཅུ་རྩ་བརྒྱད་དུ་དབྱེ་བ་རྣམས་སུ་ཡོད་པའི་ཕྱིར། དང་པོ་ཡོད་དེ། དེ་དྲུག་ཀྱང་།
འདོད་ཆགས་དབྱེ་བས་བདུན་དུ་བཤད། ཁམས་གཉིས་ལས་སྐྱེས་སྲིད་འདོད་ཆགས། ཁ་ནི་ནང་དུ་
བལྟས་ཕྱིར་དང་། །ཐར་པའི་འདུ་ཤེས་བཟློག་ཕྱིར་བཤད། ཅེས་འབྱུང་བ་ལས། འདོད་ཆགས་ལ།
འདོད་པའི་འདོདཆགས་དང༌། སྲིད་པའི་འདོད་ཆགས་གཉིས་སུ་ཕྱེ་བས་བདུན་དང། ཁམས་གོང་མ་
གཉིས་ཀྱི་འདོད་ཆགས་གཉིས། ནང་དུ་ཏིང་ངེ་འཛིན་ལ་སྲེད་པར་ལྟ་བས་སྲིད་པའི་འདོད་ཆགས་
ཞེས་གཅིག་ཏུ་བསྡུས་པ་དང༌། དགོས་པ་ཡང་གོང་མ་གཉིས་ཀྱི་དངོས་གཞི་ཐོབ་ན། ཐར་པ་ཐོབ་བོ་
སྙམ་པའི་འདུ་ཤེས་བཟློག་པའི་ཕྱིར་དུ་ཡིན་པའི་ཕྱིར། གཉིས་བ་བཅུར་དབྱེ་བ་ཡོད་དེ། ལྟ་བ་ལྔ་སྟེ་
འཇིག་ཚོགས་དང་། །ལོག་དང་མཐར་འཛིན་ལྟ་བ་དང་། །ལྟ་བ་དང་ནི་ཚུལ་ཁྲིམས་དང༌། བརྟུལ་
ཞུགས་མཆོག་ཏུ་འཛིན་དང་བཅུ། ཞེས་འབྱུང་བ་ལས། ཉོན་མོངས་ཅན་གྱི་ལྟ་བ་ལ་འཇིག་ལྟ། ལོག་
ལྟ་མཐར་འཛིན་གྱི་ལྟ་བ། ལྟ་བ་མཆོག་འཛིན་ཚུལ་ཁྲིམས་བརྟུལ་ཞུགས་མཆོག་འཛིན་ཏེ་ལྔར་ཕྱེ་བ་
ལྟ་མིན་ལྔའི་སྟེང་དུ་བསྣན་པས་བཅུར་འགྱུར་བའི་ཕྱིར། གསུ་བ་དགུ་བཅུ་རྩ་བརྒྱད་དུ་དབྱེ་བ་ཡོད་དེ།
འདོད་པའི་སས་བསྡུས་ཀྱི་ཕྲ་རྒྱས་སུམ་བཅུརྩ་དྲུག །གཟུཌ་ཀྱི་སས་བསྡུས་ཀྱི་སུམ་ཅུ་རྩ་གཅིག །གཟུཌ་
མེད་ཀྱི་སས་བསྡུས་ཀྱི་སུ་ཅུ་རྩ་གཅིག་རྣམས་སུ་ཡོད་པའི་ཕྱིར། དང་པོ་གྲུབ་སྟེ། འདོད་པའི་སས་
བསྡུས་ཀྱི་མཐོང་སྤང་སུམ་ཅུ་རྩ་གཉིས་དང་དེའི་སས་བསྡུས་ཀྱི་སྒོམ་སྤང་བཞི་རྣམས་ཡོད་པའི་ཕྱིར།
དང་པོ་གྲུབ་སྟེ། དེ་དག་བཅུ་དང་བདུན་བདུན་བརྒྱད། །ལྟ་བ་གསུམ་གཉིས་མ་གཏོགས་པ། །འདོད་
ན་སྡུག་བསྔལ་ལ་སོཌ་པ། །མཐོང་བས་རིམ་བཞིན་སྤོང་བར་བྱེད། ཅེས་འབྱུང་བ་ལས། འདོད་པའི་
སས་བསྡུས་ཀྱི་སྡུག་བསྔལ་མཐོང་སྤང་དུ་གྱུར་བའི་ལྟ་བ་དང༌། ལྟ་མིན་གྱི་ཕྲ་རྒྱས་བཅུ། ཀུན་འགོག་
གཉིས་ལ་ལྟ་བ་དང་པོ་གཉིས་དང་ལྔ་པ་མ་གཏོཊ་པའི་བདུན་བདུན་ཏེ་བཅུ་བཞི། ལམ་བདེན་ལ་ལྟ་



གནས་ལྔ་པ།
198
ཕྲ་རྒྱུས་ཀྱི་དབྱེ་བ།
བ་དང་པོ་གཉིས་མ་གཏོགས་པ་བརྒྱད་དེ་སོ་གཉིས་ཡོད་པའི་ཕྱིར། གཉིས་པ་གྲུབ་སྟེ། བཞི་ནི་སྒོམ་
པས་སྤང་བྱ་ཡིན། ཞེས་འབྱུང་བ་ལས། འདོད་པའི་སས་བསྡུས་ཀྱི་འདོད་ཆགས། ཁོང་ཁྲོ། ང་རྒྱལ་མ་
རིག་པ་སྟེ་བཞི་ཡོད་པའི་ཕྱིར། རྩ་རྟགས་གཉིས་པ་གྲུབ་སྟེ། ཁོང་ཁྲོ་མ་གཏོཌ་དེ་དག་ཉིད། །གཟུགས་
ཁམས། ཞེས་འབྱུང་བ་ལས། གཟུཊ་ཀྱི་སས་བསྡུས་ཀྱི་ཁོང་ཁྲོ་མ་གཏོགས་པའི་སྡུག་བསྔལ་མཐོང་
སྤང་དགུ །ཀུན་འགོག་གཉིས་ལ་དྲུག་དྲུག་སྟེ་བཅུགཉིས། ལམ་མཐོང་སྤང་བདུན། ཁོང་ཁྲོ་མ་གཏོཌ་
པའི་སྒོམ་སྤང་ཉོན་མོངས་གསུམ་རྣམས་སུ་ཡོད་པའི་ཕྱིར། རྩ་རྟགས་གསུམ་པ་གྲུབ་སྟེ། གཟུགས་
མེད་དེ་དང་འདྲ། ཞེས་བཤད་པས་ཐོན་པའི་ཕྱིར། དེ་ལྟར་དགུ་བཅུ་བརྒྱད་དུ་འདོད། ཅེས་སྤྱིའི་
གྲངས་ཀྱང་སྔར་བཞིན་བཤད་པའི་ཕྱིར། ཕྲ་རྒྱས་མཐའ་དག་མཐོང་སྤང་དང་། སྒོམ་སྤང་གཉིས་སུ་
འདུས་པའང་ཡིན་ཏེ། སྲིད་རྩེ་ལས་སྐྱེས་བཟོད་པ་ཡི། །གཞོམ་བྱ་མཐོང་བས་སྤང་བྱ་ཉིད། །ལྷག་སྐྱེས་
མཐོང་དང་སྒོམ་གཉིས་ཀྱིས། བཟོད་པས་གཞོམ་མིན་སྒོམ་ཁོ་ནས། ཞེས་འབྱུང་བ་ལས། སྲིད་རྩེའི་
སས་བསྡུས་ཤིང༌། མཐོང་ལོ་རྗེས་བཟོད་ཀྱི་ངོ་སྐལ་གྱི་སྤང་བྱ་ཡིན་ན། །མཐོང་སྤང་ཁོ་ན་ཡིན་པས་
ཁྱབ། ལྷག་མ་བརྒྱད་ཀྱིས་བསྡུས་པ་རྣམས་མཐོང་སྤང་དང་སྒོམ་སྤང་ཅི་རིཌ་པར་འདུ་པའི་ཕྱིར་ཏེ།
འཕཌ་པ་རྣམས་ཀྱི་དེ་རྣམས་མཐོང་ལམ་གྱིས་སྤོང་། བྱིས་པ་རྣམས་ཀྱིས་འཇིག་རྟེན་པའི་སྒོམ་
ལམགྱིས་སྤོང་བའི་ཕྱིར་ཏེ། མཐོང་ལམ་བཟོད་པས་གཞོམ་བྱ་མ་ཡིན་པ་རྣམས་སྒོམ་ལམ་ཁོ་ནས་
སྤོང་དགོས་པའི་ཕྱིར། འོ་ན། ལྟ་བ་ལྔ་བཤད་པའི་མཚན་ཉིད་དེ་ཇི་ལྟ་བུ་ཡིན་ཞེ་ན། བཤད་དུ་ཡོད་
དེ། བདག་དང་བདག་གི་རྟག་ཆད་དང་། །མེད་དང་དམན་ལ་མཆོག་ལྟ་དང་། །རྒྱུ་མིན་ལམ་མིན་དེར་
ལྟ་བ། །དེ་དག་ལྟ་བ་ལྔ་ཡིན་ནོ། ཞེས་འབྱུང་བ་ལས། ཤེས་རབ་ཉོན་མོངས་ཅན་ཡིན་པ་གཞིར་
བཅས་ལ། ཉེར་ལེན་གྱི་ཕུང་པོ་ལ་དམིཌ་ནས་རང་དབང་བའི་བདག་གམ་བདག་གི་བར་སྒྲོ་འདོཌ་
པ། འཇིག་ལྟའི་མཚན་ཉིད་དང༌། དེ་ལ་དམིགས་ནས་རྟག་པའམ་ཆད་པར་སྒྲོ་དོཌ་པ་མཐར་ལྟའི་
མཚན་ཉིད་དང་། ལས་འབྲས་སོཌ་མེད་པར་ལྟ་བ། ལོག་ལྟའི་མཚན་ཉིད་དང་། ལྟ་ངན་ལ་དམིཌ་ནས་



199
གནས་ལྔ་པ།
ཕྲ་རྒྱས་ཀྱི་དབྱེ་བ།
དག་གྲོལ་དུ་སྒྲོ་འདོཌ་པ། ལྟ་བ་མཆོག་འཛིན་གྱི་མཚན་ཉིད་དང་། ཚུལ་ཁྲིམས་དང་བརྟུལ་ཞུཌ་ངན་པ་
ལ་དམིཌ་ནས་དག་གྲོལ་དུ་སྒྲོ་འདོཌ་པ། ཚུལ་ཁྲིམས་བརྟུལ་ཞུཌ་མཆོག་འཛིན་གྱི་མཚན་ཉིད་ཡིན་
པའི་ཕྱིར། འོ་ན། དབང་ཕྱུག་སོཌ་འགྲོ་བའི་རྒྱུ་མ་ཡིན་པ་ལ་རྒྱུར་མངོན་པར་ཞེན་པ་དེ་མཐོང་སྤང་
གང་ཡིན་ཞེ་ན། སྡུག་བསྔལ་མཐོང་སྤང་ཁོ་ན་ཡིན་ཏེ། དབང་ཕྱུག་སོཌ་རྒྱུར་མངོན་ཞེན་པ། རྟག་
བདག་ཕྱིན་ཅི་ལོག་པ་ཡིས། །རབ་ཏུ་འཇུག་པས་དེ་ཕྱིར་དེ། །སྡུག་བསྔལ་མཐོང་བས་སྤང་བྱ་ཉིད།
ཅེས་འབྱུང་བ་ལས། དེ་ཉིད་རྟག་པ་དང་བདག་ཏུ་ཞེན་པའི་ཕྱིན་ཅི་ལོག་གི་སྟོབས་ཀྱིས་རབ་ཏུ་འཇུག་
པ་ཙམ་ཡིན་ཞིང་། དེ་ཡང་སྡུག་བསྔལ་ཆོས་བཟོད་ཀྱི་ངོ་སྐལ་གྱི་སྤང་བྱ་ཡིན་པའི་ཕྱིར། འོ་ན། ཕྱིན་
ཅི་ལོག་གང་ཡིན། རྟོག་བདག་ཕྱིན་ཅི་ལོག་གཉིས་སུ་ངེས་སམ་ཞེ་ན། མ་ངེས་ཏེ། མི་རྟག་པ་ལ་རྟག་
པར་ཕྱིན་ཅི་ལོག་པ་དང་། མི་གཙང་བ་ལ་གཙང་བར་ཕྱིན་ཅི་ལོག་པ་དང་། སྡུག་བསྔལ་བ་ལ་བདེ་
བར་ཕྱིན་ཅི་ལོག་པ་དང་། གང་ཟག་གིས་བདག་མེད་པ་ལ་བདག་ཏུ་ཕྱིན་ཅི་ལོག་པ་དང་བཞི་ཡོད་
པའི་ཕྱིར། འོ་ན། ལྟ་བ་གོང་ལ་ཕྱིན་ཅི་ལོག་ཏུ་བཞག་པ་ཡིན་ཞེ་ན། བཤད་དུ་ཡོད་དེ། ལྟ་བ་གསུམ་
ལས་ཕྱིན་ཅི་ལོག །བཞི་ཚན་ཕྱིན་ཅི་ལོག་ཕྱིར་དང༌། །ངེས་རྟོག་ཕྱིར་དང་སྒྲོ་འདོགས་ཕྱིར། །སེམས་
དང་འདུ་ཤེས་དེའི་དབང་གིས། ཞེས་འབྱུང་བ་ལས། ལྟ་བ་གསུམ་ཁོ་ན་ལ་བཞག་པའི་ཕྱིར་ཏེ།
མཐར་འཛིན་གྱི་རྟག་ལྟ་ལ་ཕྱིན་ཅི་ལོག་དང་པོ་བཞག །ལྟ་བ་མཆོག་འཛིན་ལ་གཉིས་པ་དང་གསུམ་
པ་བཞག །འཇིག་ལྟ་ལ་བཞི་པ་བཞག་པའི་ཕྱིར་དང༌། ལྟ་བ་གཞན་རྣམས་ལ་དེ་བཞི་མི་འཇོག་པའི་
རྒྱུ་མཚན་ཡང་འཇོག་པའི་རྒྱུ་མཚན་གསུམ་མ་ཚང་བའི་ཆ་ནས་ཡིན་པའི་ཕྱིར། རྒྱུ་མཚན་མཐའ་
གཅིག་ཏུ་ཕྱིན་ཅི་ལོག་པ་དང་། ངེས་པར་རྟོག་པ་དང་། སྒྲོ་འདོགས་པ་དང་གསུམ་ཡིན་ཞིང་། ཚུལ་
ཁྲིམས་དང་བརྟུལ་ཞུགས་མཆོག་འཛིན་ནི། ཡུལ་ལ་མཐའ་གཅིག་ཏུ་ཕྱིན་ཅི་ལོག་མ་ཡིན། ལོག་ལྟ་
དང་མཐར་འཛིན་གྱི་ཆད་ལྟ་ལ་སྒྲོ་འདོགས་པ་མེད། ཉོན་མོངས་གཞན་རྣམས་ལ་ངེས་པར་རྟོག་པ་
མེད་པའི་ཕྱིར། འོ་ན། ཕྲ་རྒྱས་དེ་རྣམས་ལས། ལྟ་བ་ཁོ་ན་ལ་དབྱེ་བ་ཡོད་ཀྱི་གཞན་ལ་མེད་དམ་ཞེ་ན།



200
ཀུན་འགྲོ་ཡིན་མིན།
གནསལྔ་པ།
མེད་པ་མ་ཡིན་ཏེ། ང་རྒྱལ་བདུན་རྣམས་དགུ་གསུམ་མོ། །མཐོང་དང་སྒོམ་པས་ཟད་བྱ་བ། ཞེས་
འབྱུང་བ་ལས། ང་རྒྱལ་ལ་ང་རྒྱལ་ཙམ་དང་། ལྷག་པའི་ང་རྒྱལ། ང་རྒྱལ་ལས་ཀྱང་ང་རྒྱལ། ངའོ་
སྙམ་པའི་ང་རྒྱལ། མངོན་པའི་ང་རྒྱལ། ཅུང་ཟད་སྙམ་པའི་ང་རྒྱལ། ལོག་པའི་ང་རྒྱལ་ཏེ་བདུན་ཡོད་ཅིང་།
ཡེ་ཤེས་ལ་འཇུག་པ་ལས། །ང་རྒྱལ་དགུར་ཡང་བཤད་པའི་ཕྱིར། གཞན་ལ་ལྟོས་ཏེ་བདག་ལ་སྒྲུབ་པ་
གསུམ། བདག་ལ་ལྟོས་ཏེ་གཞན་ལ་སྒྲུབ་པ་གསུམ། བདག་ལ་ལྟོས་ཏེ་གཞན་ལ་འགོག་པ་གསུམ་
རྣམས་སུ་ཡོད་ཅིང་། མཚན་གཞི་ཡང་། གཞན་ལས་བདག་ཁྱད་པར་དུ་འཕགས་སོ་སྙམ་པ་དང་།
གཞན་དང་བདག་མཉམ་མོ་སྙམ་པ་དང་། གཞན་ལས་བདག་དམན་ནོ་སྙམ་པའི་ང་རྒྱལ་གསུམ་ནི་
དང་པོ་དང་། བདག་ལས་གཞན་ཁྱད་པར་དུ་འཕགས་སོ་སྙམ་པ་དང་། བདག་དང་གཞན་མཉམ་མོ་
སྙམ་པ་དང་། བདག་ལས་གཞན་དམའ་བ་ཡོད་དོ་སྙམ་པའི་ང་རྒྱལ་གསུམ་གཉིས་པ་དང་། བདག་
པས་མཆོག་མེད་དོ། །བདག་དང་མཉམ་པ་མེད་དོ། །བདག་པས་དམན་པ་མེད་སྙམ་པ་གསུམ་པ་ཡིན་
པའི་ཕྱིར་དང་། བསྡུ་ན་ཐམས་ཅད་ཀྱང་ང་རྒྱལ་བདུན་གྱི་ནང་གསེས་ཀྱི། ང་རྒྱལ་ཙམ་དང་། ལྷག་
པའི་ང་རྒྱལ། ཅུང་ཟད་སྙམ་པའི་ང་རྒྱལ་གསུམ་དུ་འདུས་ཤིང་། སྤང་བྱའི་དབང་དུ་བྱས་ན། མཐོང་
སྤང་དང་སྒོམ་སྤང་གཉིས་སུ་འདུ་བའི་ཕྱིར། །
གསུམ་པ་རྣམ་པའི་བྱེ་བྲག་བཤད་དུ་ཡོད་དེ། ཀུན་འགྲོ་ཡིན་མིན་དང་། ཟག་བཅས་ཟག་
མེད་གང་ལ་དམིགས་དང་། ངོ་བོ་ཆོས་གསུམ་གང་ཡིན་དང༌། དུས་གསུམ་གྱི་ཕྲ་རྒྱས་དུས་གསུམ་ལ་
ལྡན་པའི་ཚུལ་དང་། ཆོས་བཅུ་དྲུག་སེམས་བཅུ་དྲུག་གང་གི་ཡུལ་ཡིན་པ་རྣམས་སུ་ཡོད་པའི་ཕྱིར། དང་
པོ་ཡོད་དེ། སྡུག་བསྔལ་རྒྱུ་མཐོང་སྤང་བྱ་བ། །ལྟ་དང་དེ་བཞིན་ཐེ་ཚོམ་དང༌། །གང་དེ་ལྷན་ཅིག་མ་
འདྲེས་པའི། །མ་རིག་གང་ཡིན་ཀུན་ཏུ་འགྲོ། དེ་དག་ལས་དགུ་གོང་དུ་དམིགས། །ལྟ་བ་གཉིས་པོ་མ་
གཏོགས་སོ། ཞེས་འབྱུང་བ་ལས། སྡུག་བསྔལ་དང་ཀུན་འབྱུང་མཐོང་སྤང་གི་ལྟ་བ་བདུན་དང་། ཐེ་
ཚོམ་གཉིས་དང་། མ་རིག་པ་གཉིས་ཏེ་བཅུ་གཅིག་ནི་སྐལ་བ་མཉམ་པའི་ཁམས་ཀུན་ཏུ་འགྲོ་བ་ཡིན།



གནས་ལྔ་པ།
201
ཟག་བཅས་ཟག་མེད་གང་ལ་དམིགས་མ་དམིགས།
དེ་དག་ལས། འཇིག་ལྟ་དང༌། མཐར་ལྟེ་གཉིས་མ་གཏོགས་པ་གཞན་དགུ་ནི་སྐལ་བ་མི་མཉམ་པའི་
ཁམས་ཀུན་ཏུ་འགྲོ་བ་ཡང་ཡོད་པའི་ཕྱིར། འོ་ན། ཕྲ་རྒྱས་ཁོ་ན་ཀུན་འགྲོ་ཡིན་ནམ་ཞེ་ན། མ་ཡིན་ཏེ།
དེ་དག་དང་ནི་ལྷན་ཅིག་གང་། །འབྱུང་དེའང་ཀུན་འགྲོ་ཐོབ་མ་གཏོགས། ཞེས་འབྱུང་བ་ལས། ཕྲ་
རྒྱས་དེ་དག་དང་ལྷན་ཅིག་འབྱུང་བ་དག་ཀུན་འགྲོ་ཡིན་པའི་ཕྱིར། ཐོབ་པ་ནི་དེར་མ་གཏོགས་ཏེ། དེ་
ནི་ཐོབ་བྱའི་ཆོས་དང་རྒྱུ་མཐུན་དང་རྣམ་སྨིན་འབྲས་མི་གཅིག་པས་འབྲས་བུ་ལོགས་སུ་འབྱིན་པའི་
ཕྱིར། །
གཉིས་པ་ཡོད་དེ། འགོག་དང་ལམ་མཐོང་སྤང་བྱ་བ། །ལོག་ལྟ་ཐེ་ཚོམ་དེ་དག་དང༌། །ལྡན་
དང་འབའ་ཞིག་མ་རིག་དང་། །དྲུག་ནི་ཟག་མེད་སྤྱོད་ཡུལ་ཅན། ཞེས་འབྱུང་བ་ལས། འགོག་པ་དང་
ལམ་མཐོང་སྤངས་ཀྱི་ངོ་བོ་གྱུར་པའི་ལོག་ལྟ་དང་། ཐེ་ཚོམ་དང་། དེ་དག་དང་མཚུངས་པར་ལྡན་པའི་
མ་རིག་པ་དང་། འབའ་ཞིག་སྟེ་རྩ་ཉོན་གཞན་དང་མ་འདྲེས་པའི་མ་རིག་པ་དང་གཉིས་གཅིག་ཏུ་བྱས་
པ་དང་དྲུག་ནི་ཟག་མེད་ཀྱི་སྤྱོད་ཡུལ་དང་། གཞན་རྣམས་ཟག་བཅས་ཀྱིའང་སྤྱོད་ཡུལ་ཡིན་པའི་ཕྱིར།
གསུམ་པ་ངོ་བོ་ཆོས་གསུམ་གང་ཡིན་པ་ཡོད་དེ། གོང་མ་ཐམས་ཅད་ལུང་མ་བསྟན། འདོད་
ན་འཇིག་ཚོགས་ལྟ་བ་དང༌། །མཐར་འཛིན་ལྷན་ཅིག་མ་རིག་པ། །ལྷག་མ་རྣམས་འདིར་མི་དགེ་
བའོ། །ཞེས་འབྱུང་བ་ལས། ཁམས་གོང་མའི་སས་བསྡུས་ཀྱི་ཉོན་མོངས་ཐམས་ཅད་ལུང་མ་བསྟན་
དང༌། འདོད་པའི་སས་བསྡུས་ཀྱི་འཇིག་ལྟ། མཐར་ལྟ། དེ་དག་དང་མཚུངས་ལྡན་གྱི་མ་རིག་པ་
མཐའ་དག་ཀྱང་ལུང་མ་བསྟན་ཡིན་ཞིང་། དེའི་སས་བསྡུས་ཀྱི་ཉོན་མོངས་ལྷག་མ་རྣམས་མི་དགེ་བ་
ཁོ་ན་ཡིན་པའི་ཕྱིར། །ཕྲ་རྒྱས་རྣམས་ལས་མི་དགེ་བ་དང་ལུང་མ་བསྟན་གྱི་རྩ་བ་གང་ཡིན་པའང་
ཡོད་དེ། འདོད་ན་འདོད་ཆགས་ཁོང་ཁྲོ་དང༌། །རྨོངས་རྣམས་མི་དགེའི་རྩ་བ་ཡིན། །ལུང་མ་བསྟན་
པའི་རྩ་བ་གསུམ། །དེ་ནི་སྲིད་དང་མ་རིག་བློ། ཞེས་འབྱུང་བ་ལས། འདོད་པའི་སས་བསྡུས་ཀྱི་དུག་
གསུམ་གང་ཡིན་གྱིས། མི་དགེ་བའི་རྩ་བ་བྱེད་ཅིང་། དེ་ལས་གཞན་པའི་སྲེད་པ་དང་མ་རིག་པ་དང་།



202
ངོ་བོ་ཆོས་གསུམ་གང་ཡིན།
གནས་ལྔ་པ།
ཤེས་རབ་ཉོན་མོངས་ཅན་རྣམས་ཀྱིས། ལུང་མ་བསྟན་གྱི་རྩ་བ་བྱེད་པའི་ཕྱིར། དེ་གསུམ་ལས་གཞན་
གསུམ་ལུང་མ་བསྟན་གྱི་རྩ་བ་མ་ཡིན་ཏེ། རྣམ་གཉིས་མཐོར་འཇུག་ཕྱིར་དེ་ལས། གཞན་མིན། ཞེས་
འབྱུང་བ་ལས། ཁོང་ཁྲོ་མི་དགེ་བ་ཁོ་ན་ཡིན་པ་དང་། ཐེ་ཚོམ་ནི་ཡུལ་ལ་དེ་ཡིན་ནམ་སྙམ་པ་སོགས་
ཆ་རྣམ་པ་གཉིས་སུ་འཇུག་པ་དང་། ང་རྒྱལ་ནི་མཐོན་པོར་འཇུག་པའི་ཕྱིར། ཉི་འོག་པ་རྣམས་ནི་ལུང་མ་
བསྟན་གྱི་རྩ་བ་བཞིར་ཡང་འདོད་པ་ཡིན་ཏེ། བཞི་ཞེས་ཉི་འོག་པ། །དེ་དག་སྲེད་ལྟ་ང་རྒྱལ་རྨོངས། །བསམ་
གཏན་པ་གསུམ་མ་རིག་ལས། ཞེས་པ་ལས་ཐོན་པའི་ཕྱིར། འོ་ན། དྲི་བ་ལུང་མ་བསྟན་གང་ཞེ་ན།
བཤད་དུ་ཡོད་དེ། མགོ་གཅིག་དང་ནི་རྣམ་ཕྱེ་དང༌། །དྲི་དང་བཞག་པར་ལུང་བསྟན་པ། །འཆི་དང་
སྐྱེ་དང་ཁྱད་པར་འཕགས། །བདག་གཞན་ལ་སོགས་ལྟ་བུ་ཡིན། ཞེས་འབྱུང་བ་ལས། མགོ་གཅིག་ཏུ་
ལན་གདབ་པར་བྱ་བ་དང༌། རྣམ་པར་ཕྱེ་སྟེ་ལན་གདབ་པར་བྱ་བ་དང་། དྲིས་ནས་ལན་གདབ་པར་
བྱ་བ་དང༌། བཞག་པར་ལུང་བསྟན་པར་བྱ་བ་དང་བཞིར་ཡོད་ཅིང་། མཚན་གཞི་ཡང་རིམ་པ་བཞིན།
སེམས་ཅན་འཆི་འམ་ཞེས་དྲིས་པ་ན་འཆི་ཞེས་མགོ་གཅིག་ཏུ་ལན་གདབ་པ་དང་། སེམས་ཅན་སྐྱེ་
འམ་ཞེས་དྲིས་པ་ན་ཉོན་མོངས་པ་དང་བཅས་པ་རྣམས་སྐྱེ་ཡི། ཉོན་མོངས་པ་ཟད་པ་རྣམས་མི་སྐྱེ་
ཞེས་རྣམ་པར་ཕྱེ་སྟེ་ལན་གདབ་པ་དང་། མི་འདི་ཁྱད་དུ་འཕགས་པའམ་དམན་པ་ཡིན་ཞེས་དྲིས་པ་ན།
ལྷ་རྣམས་ལ་ལྟོས་ཏེ་དྲི་ན་དམན་ནོ་ཞེས་སམ། ངན་སོང་བ་རྣམས་ལ་ལྟོས་ཏེ་དྲི་ན་ཁྱད་པར་དུ་
འཕགས་སོ་ཞེས་ལན་གདབ་པ་དང༌། ཕུང་པོ་རྣམས་ལས་སེམས་ཅན་རྫས་གཞན་ཡིན་ནམ་མིན་
ཞེས་དྲི་བ་ན་བཞག་པར་ལུང་བསྟན་པར་བྱ་བ་རྣམས་ཡིན་པའི་ཕྱིར། སྐབས་འདིའི་རང་འགྲེལ་གྱི་
གསུང་ལ་དཔག་ན་དྲི་བ་བཞི་པ་ལུང་དུ་མ་བསྟན་པ་དང༌། ལན་དང་པོ་གསུམ་ལུང་དུ་བསྟན་པ་དང་།
བཞི་པའི་ལན་བཞག་པས་ཀྱང་དྲི་བ་དེ་ལུང་མ་བསྟན་ལུང་བསྟན་པར་བྱ་དགོས་པ་འདྲ་སྟེ་དཔྱད་
པར་བྱའོ། །
བཞི་པ་དུས་གསུམ་གྱི་ཕྲ་རྒྱས་དུས་གསུམ་ལས་ལྡན་ཚུལ་ཡོད་དེ། ཉོན་མོངས་པ་རང་གི་



གནས་ལྔ་པ།
ཕྲ་རྒྱུས་ལྡན་ལ།
203
མཚན་ཉིད་དང་ལྡན་ཚུལ་དང་། སྤྱིའི་མཚན་ཉིད་དང་ལྡན་ཚུལ་གཉིས་སུ་ཡོད་པའི་ཕྱིར། དང་པོ་ཡོད་
དེ། དུས་གཉིས་ཀྱི་ལྡན་ཚུལ་དང༌། མ་འོངས་པའི་ལྡན་ཚུལ་གཉིས་སུ་ཡོད་པའི་ཕྱིར། དང་པོ་ཡོད་དེ།
འདས་དང་ཉེར་གནས་འདོད་ཆགས་དང་། ཁོང་ཁྲོ་ང་རྒྱལ་དག་གིས་ནི། །གང་ལ་དེ་སྐྱེས་མ་སྤངས་
པའི། །དངོས་པོ་དེ་དང་ལྡན་པ་ཡིན། ཞེས་འབྱུང་བ་ལས། འདོད་ཆགས་ཁོང་ཁྲོ་ང་རྒྱལ་གསུམ་ཡུལ་
སྡུག་མི་སྡུག་མཐོ་བ་གསུམ་ལ་རིམ་པ་བཞིན་དམིཌ་ནས་སྐྱེ་ཡི། །ཡུལ་ཐམས་ཅད་ལ་དམིཌ་ནས་མི་
སྐྱེ་བ་དང་། དུས་ཐམས་ཅད་དུ་སྐྱེ་བས་མ་ཁྱབ་ཅིང་། ཁྱད་པར་འདས་པ་དང་། ད་ལྟར་བའི་ཆཌ་
སོཌ་གསུམ་གྱི་ཡུལ་གང་ལ་རང་ཉིད་སྐྱེས་ནས་མ་སྤངས་ཀྱི་བར་དུ་ཡུལ་དེ་དང་རང་རྒྱུད་ལྡན་གྱི་
གང་ཟག་དེ་ལ་ལྡན་པར་བྱེད་པའི་ཕྱིར། གཉིས་པ་མ་འོངས་པའི་ལྡན་ཚུལ་ཡོད་དེ། ཡིད་ཀྱི་དེ་དག་
མ་འོངས་པས། །ཀུན་དང་གཞན་གྱིས་རང་དུས་པ། །མི་སྐྱེ་རྣམས་ཀྱི་ཐམས་ཅད་དང་། ཞེས་འབྱུང་
བ་ལས། ཡིད་ཀྱི་འདོད་ཆཌ་ཁོང་ཁྲོ་ང་རྒྱལ་དག་གིས། མ་འོངས་པ་ཉིད་ཀྱི་ཡུལ་དུས་གསུམ་པོ་ཀུན་
དང་ལྡན་པར་བྱེད། གཞན་དབང་ཤེས་རྣམས་ཀྱིས་ད་ལྟར་བ་ཡུལ་དུ་བྱེད་ཅིང་། དམིཌ་ཀྱི་བསལ་ན།
དབང་ཤེས་མི་སྐྱེ་བའི་ཆོས་ཅན་རྣམས་ཀྱི་ཡུལ་དུས་གསུམ་པོ་ཐམས་ཅད་དང་ལྡན་པར་བྱེད་པའི་
ཕྱིར། གཉིས་པ་སྤྱིའི་མཚན་ཉིད་དང་ལྡན་ཚུལ་ཡོད་དེ། ལྷག་མ་ཀུན་གྱིས་ཀུན་དང་ལྡན། ཞེས་འབྱུང་
བ་ལས། ཉོན་མོངས་ཅན་གྱི་ལྟ་བ་ཐེ་ཚོམ་མ་རིག་པ་རྣམས་ནི་དུས་གསུམ་པོ་ཀུན་གྱི་ཡུལ་སྤང་བྱ་
དུས་གསུམ་པོ་ཀུན་དང་ལྡན་པར་བྱེད་པའི་ཕྱིར། འོ་ན། དུས་གསུམ་ལས་ད་ལྟར་བ་ལ་དོཌ་པ་ཆུང་
བས། འདས་པ་དང་མ་འོངས་པ་གཉིས་རྫས་སུ་ཡོད་དམ་མེད། ཡོད་ན་རྟག་རྫས་སུ་འགྱུར་ལ། མེད་ན་
ལྡན་པ་མ་ཡིན་པར་འགྱུར་ཞེ་ན། སྐྱོན་དང་པོ་མེད་དེ། དེ་གཉིས་རྫས་སུ་ཡོད་ཀྱང་འདུས་བྱས་ཀྱི་
མཚན་ཉིད་དང་ལྡན་པའི་ཕྱིར། དེ་གཉིས་རྫས་སུ་ཡོད་པར་ལུང་རིགས་ཀྱིས་གྲུབ་སྟེ། དུས་རྣམས་ཀུན་
ཏུ་ཡོད་གསུངས་ཕྱིར། །གཉིས་ཕྱིར་ཡུལ་ཡོད་ཕྱིར་འབྲས་ཕྱིར། ཞེས་འབྱུང་བ་ལས། ལུང་གི་དབང་
དུ་བྱས་ན་མདོ་ལས། དགེ་སློང་དག་གལ་ཏེ་འདས་བའི་གཟུགས་ཤིག་རྫས་སུ་ཡོད་པར་མ་གྱུར་ན།།



04
དུས་གསུམ།
གནས་ལྔ་བ།
འཕགས་པ་ཉན་ཐོས་ཐོས་པ་དང་ལྡན་པ་འདས་པའི་གཟུཊ་ལ་མི་ལྟ་བར་ཡང་མི་འགྱུར་བ་ཞིག་ན།།
གང་གིས་ཕྱིར་འདས་པའི་གཟུར་ཡོད་པ་དེའི་ཕྱིར་འཕཊ་པ་ཉོན་ཐོས་ཐོས་པ་དང་ལྡན་པ་འདས་པའི་
གཟུཊ་ལ་མི་ལྟ་བ་ཡིན་ནོ། །ཞེས་དང༌། མ་འོངས་པ་ལའང་དེ་བཞིན་དུ་གསུངས་པ་དང་། རྣམ་པར་
ཤེས་པ་ནི་གཉིས་ལ་བརྟེན་ནས་སྐྱེའོ། །ཞེས་གསུངས་བ་ཡང་འདས་མ་འོངས་རྫས་སུ་ཡོད་པའི་
དབང་དུ་མཛད་ནས་གསུངས་ཤིང་། རིཌ་པའི་དབང་དུ་མཛད་ན་འདས་མ་འོངས་ལ་དམིགས་པའི་
རྣམ་ཤེས་ད་ལྟ་བ་ལ་ཡུལ་ཡོད་པའི་ཕྱིར་དང༌། འདས་པའི་ལས་ཀྱི་རྣམ་སྨིན་གྱི་འབྲས་བུ་འབྱིན་པ་
ཡོད་པའི་ཕྱིར། དེས་ན། ལུཌ་འདི་ལ་དུས་གསུམ་པོ་རྫས་སུ་ཡོད་པ་ཡིན་ཏེ། དེ་ཡོད་སྨྲ་བའི་ཕྱིར་
ཐམས་ཅད། ཡོད་པར་སྨྲ་བ་འདོད། ཅེས་འབྱུང་བ་ལས། དེ་གསུམ་རྫས་ཡོད་དུ་སྨྲ་བས། གཞི་ཐམས་
ཅད་ཡོད་པར་སྨྲ་བར་འདོད་པའི་ཕྱིར། དེ་སྨྲ་བ་ལའང་བཞི་ཡོད་དེ། དེ་དག །རྣམ་བཞི་དངོས་དང་
མཚན་ཉིད་དང་། །གནས་སྐབས་གཞན་གཞན་འགྱུར་ཞེས་བྱ། ཞེས་འབྱུང་བ་ལས། དངོས་པོ་གཞན་
དུ་འགྱུར་བར་སྨྲ་བ་དང༌། མཚན་ཉིད་གཞན་དུ་འགྱུར་བར་སྨྲ་བ་དང་། གནས་སྐབས་གཞན་དུ་
འགྱུར་བར་སྨྲ་བ་དང་། གཞན་དང་གཞན་དུ་འགྱུར་བར་འདོད་པ་དང་བཞི་ཡོད་པའི་ཕྱིར། དང་བོ་
ནི་བཙུན་པ་ཆོས་སྐྱོབ་ཡིན་ཏེ། དེས་གསེར་གྱི་སྣོད་བཅོམ་ནས་རྒྱན་གཞན་དུ་བསྒྱུར་བ་ན་དབྱིབས་
འགྱུར་ཡང་ཁ་དོག་མི་འགྱུར་བ་དཔེར་བཀོད་ནས། མྱུ་གུ་ལྟ་བུ་མ་འོངས་པ་ནས་ད་ལྟར་བ་དང་། ད་
ལྟར་བ་ནས། འདས་པར་འཇུག་པའི་ཚེ། རྫས་གཞན་དུ་མི་འགྱུར་ཡང་། དངོས་པོ་གཞན་དུ་འགྱུར་
བར་འདོད་པའི་ཕྱིར། གཉིས་པ་ནི་བཙུན་པ་དབྱུངས་སྒྲོགས་ཡིན་ཏེ། དེས་སྐྱེས་པ་ཞིག་བུད་མེད་ཀུན་ལ་
ཆགས་ཀྱང་། བུད་མེད་གཅིག་ལ་ལྷག་པར་ཆགས་པ་ན། དེ་ལ་ཚིགས་ཞེས་བརྗོད་པ་དཔེར་བཀོད་ནས་
མྱུ་གུ་སྔར་བཞིན་འཇུག་པའི་ཚེ། དེ་དུས་གསུམ་ཆར་དང་ལྡན་ཡང་མཚན་ཉིད་གང་ཤས་ཆེ་བའི་སྒོ་ནས་
འཇོག་པས་མཚན་ཉིད་གཞན་དུ་འགྱུར་བར་འདོད་པའི་ཕྱིར། གསུམ་བ་ནི་བཙུན་པ་དབྱིག་བཤེས་
ཡིན་ཏེ། དེས་རྩིས་ཀྱི་རིལ་བུ་གཅིག་ཉིད་གཅིག་དང་བརྒྱ་དང་སྟོང་གི་ཤོ་མིག་ཏུ་བཞག་པ་ན། དེ་དང་



གནས་ལྔ་པ།
དུས་གསུམ།
205
དེར་འཇོག་པ་དཔེར་བཀོད་ནས། མྱུ་གུ་སྔར་བཞིན་འཇུག་པའི་ཚེ། བྱ་བ་མ་སྐྱེས་པའི་གནས་སྐབས་
ལ་མ་འོངས་པ་དང་། བྱ་བ་སྐྱེས་ལ་མ་འགགས་པ་ད་ལྟར་བ་དང་། བྱ་བ་ཞིག་པ་ལ་འདས་པར་
འཇོག་པས་གནས་སྐབས་གཞན་དུ་འགྱུར་བར་འདོད་པའི་ཕྱིར། བཞི་བ་ནི་བཙུན་པ་སངས་རྒྱས་ལྷ་
ཡིན་ཏེ། དེས་བུད་མེད་གཅིག་ལ་མ་ཞེས་ཀྱང་བརྗོད། བུ་མོ་ཞེས་ཀྱང་བརྗོད་པ་དཔེར་བཀོད་ནས།
སྔ་ཕྱི་བར་གསུམ་ལ་ལྟོས་ཏེ་འདས་མ་འོངས་ད་ལྟར་བ་ཞེས་བརྗོད་པས་གཞན་གཞན་དུ་འགྱུར་བར་
འདོད་པའི་ཕྱིར། དེ་ལྟར་ལུགས་བཞི་ལས། དང་པོ་གཉིས་དང༌། བཞི་པ་མི་འཐད་དེ། རིམ་པ་བཞིན་
གྲངས་ཅན་གྱི་ཕྱོགས་སུ་བསླན་པའི་ཕྱིར་དང་། དུས་གསུམ་འཆོལ་བར་ཐལ་བའི་ཕྱིར་དང་། དུས་
རེ་རེ་ཡང་དུས་གསུམ་ཆར་དུ་ཐལ་བར་འགྱུར་བའི་ཕྱིར། གསུམ་པ་དེ་ལེགས་པའི་ཕྱོགས་ཡིན་ཏེ།
གསུམ་པ་བཟང་སྟེ་བྱ་བ་ཡིས། དུས་རྣམས་རྣམ་བཞག །ཅེས་འབྱུང་བ་ལས། བྱ་བ་མི་བྱེད་པ་ན་མ་
འོངས་པ་དང༌། བྱེད་པའི་ཚེ་ན་ད་ལྟར་བ་དང་། བྱ་བ་འགགས་པ་ན་འདས་པ་ལ་སོགས་པའི་དུས་
རྣམས་རྣམ་པར་བཞག་པའི་ཕྱིར། འདི་ཡང་སྐྱོན་གཏན་མེད་མ་ཡིན་ཏེ། དེ་མཚུངས་ཀྱི་མིག་དབང་།
ད་ལྟར་བ་ཡིན་ཀྱང་བྱ་བ་མི་བྱེད་པའི་ཕྱིར། འོ་ན། ཐམས་ཅད་ཡོད་པར་སྨྲ་བའི་སྡེ་པ་གང་ཡིན་གྱིས།
དུས་གསུམ་ག་རྫས་ཡོད་དུ་ཁས་ལེན་ནམ་ཞེ་ན་མ་ཡིན་ཏེ། དུལ་བ་ལྷས། གཞི་ཀུན་པ་དང་འོད་
བསྲུངས་སྡེ། །ས་བསྲུངས་སྡེ་དང་ཆོས་བསྲུངས་སྡེ། །མང་ཐོས་གོས་དམར་སློབ་མ་ནི། །རྣམ་པར་ཕྱེ་
སྟེ་སྨྲ་བའི་སྡེ། ཐམས་ཅད་ཡོད་པར་སྨྲ་བ་ཡིན། ཞེས་བདུན་གསུངས་པའི་རྣམ་པར་ཕྱེ་སྟེ་སྨྲ་བའི་སྡེ་
བས། དེ་ལྟར་མི་འདོད་པའི་ཕྱིར། དེས་ད་ལྟ་བ་དང་། འབྲས་བུ་སྐྱེད་མ་ཟིན་པའི་འདས་པ་རྫས་སུ་
ཡོད་པ་དང་། མ་འོངས་པ་དང༌། འབྲས་བུ་བསྐྱེད་ཟིན་པའི་འདས་པ་རྫས་སུ་མེད་ཅེས་རྣམ་པར་ཕྱེ་
སྟེ་སྨྲ་བའི་ཕྱིར། འོ་ན། ཇི་སྐད་བཤད་པའི་སྤང་བྱ་ཕྲ་རྒྱས་དེ་དག་སྤངས་པ་དང་བྲལ་བ་ལ་ཁྱད་
པར་ཅི་ཡོད་ཅེ་ན། བཤད་དུ་ཡོད་དེ། སྡུག་བསྔལ་མཐོང་སྤང་བྱ་སྤངས་ཀྱང་། །ཀུན་འགྲོ་ལྷག་མ་
རྣམས་ཀྱི་ལྡན། །དང་པོའི་རྣམ་པ་སྤངས་ཀྱང་དེའི། །ཡུལ་ཅན་དྲིམ་ལྷག་རྣམས་ཀྱི། ཞེས་འབྱུང་བ་



206
ཆོས་བཅུ་དྲུག་སེམས་བཅུ་དྲུག་གང་གི་ཁུལ་ཡིན་པ།
གནས་ལྔ་པ།
ལས། སྤང་བྱ་དེ་དག་སྤངས་ན་བྲལ་བས་མ་ཁྱབ། དེ་དང་བྲལ་ན། སྤངས་པས་ཁྱབ་པའི་ཕྱིར་ཏེ།
སྡུག་བསྔལ་ཤེས་པ་སྐྱེས་ལ་ཀུན་འབྱུང་ཤེས་པ་མ་སྐྱེས་པའི་ཚེ། སྡུག་བསྔལ་མཐོང་སྤང་སྤངས་ཀྱང་
ཀུན་འགྲོ་ལྷག་མ་ཀུན་འབྱུང་མཐོང་སྤང་རྣམས་དང་ལྡན། སྒོམ་སྤང་དགུ་ལས་དང་པོའི་རྣམ་པ་སྤངས་
ཀྱང་། དེ་ལ་དམིགས་པའི་ཡུལ་ཅན་དྲི་མ་སྒོམ་སྤང་ཉོན་མོངས་ལྷག་མ་རྣམས་ཀྱི་དམིགས་ནས་ལྡན་
པའི་ཕྱིར།
ལྔ་པ་ཆོས་བཅུ་དྲུག་སེམས་བཅུ་དྲུག་གི་ཡུལ་ཡིན་པ་ནི། འོ་ན། དངོས་པོ་གང་ལས་ཕྲ་རྒྱས་
དུ་ཞིག་རྒྱས་པར་འགྱུར་བ་ཡིན་ཞེ་ན། དེ་ཡང་རེ་རེ་བརྗོད་ན་ནས་མང་བས་གོ་སླ་བར་བཤད་དུ་ཡོད་
དེ། ཆོས་བཅུ་དྲུག་ངོས་བཟུང་ནས། སེམས་བཅུ་དྲུག་གི་ཡུལ་དུ་བསྟན་པར་བྱ་བ་ཡིན་པའི་ཕྱིར་དང༌།
ཆོས་བཅུ་དྲུག་ཀྱང་ཁོང་ཁྲོ་མ་གཏོགས་པའི་ཁམས་གསུམ་གྱིས་བསྡུས་པའི་སྤང་བྱ་རིགས་ལྔ་ཚན་པ་
གསུམ་སྟེ་བཅོ་ལྔ་དང་། ཟག་མེད་རྣམས་ཡིན་པ་དང་། སེམས་བཅུ་དྲུག་ནི་དེ་དག་ཡུལ་དུ་བྱེད་པའི་
སེམས་ལ་བརྗོད་པའི་ཕྱིར། སྡུག་བསྔལ་རྒྱུ་མཐོང་གོམས་པ་ཡིས། སྤང་བྱ་འདོད་ཁམས་ལས་སྐྱེས་པ། །རང་
གི་གསུམ་དང་གཟུགས་གཏོགས་གཅིག །དྲི་མེད་རྣམ་ཤེས་སྤྱོད་ཡུལ་ལོ། །ཞེས་སོགས་ལས་ཤེས་
པར་འགྱུར་བའི་ཕྱིར། །
བཞི་པ་སེམས་ཕྲ་རྒྱས་དང་བཅས་པའི་ཚུལ་བཤད་དུ་ཡོད་དེ། ཉོན་མོངས་ཕྲ་རྒྱས་བཅས་
རྣམ་གཉིས། །ཉོན་མོངས་ཅན་མིན་རྒྱས་འགྱུར་གྱིས། །ཞེས་འབྱུང་བ་ལས། སེམས་ཉོན་མོངས་པ་
དང༌། ཉོན་མོངས་ཅན་མིན་པ་གཉིས་ཡོད་པའི་དང་པོ་ལ་རྒྱས་པར་འགྱུར་བ་དང༌། རྒྱས་པར་མི་
འགྱུར་བ་ཕྲ་རྒྱས་དང་བཅས་པ་གཉིས་ཡོད། ཉོན་མོངས་ཅན་མིན་པའི་སེམས་ལ་རྒྱས་འགྱུར་དང་
བཅས་པ་ཡོད་ཀྱི། རྒྱས་པར་མི་འགྱུར་ལ་ཕྲ་རྒྱས་དང་བཅས་པ་ནི་མེད་དེ། དེ་ཕྲ་རྒྱས་དང་ལྷན་ཅིག་
མི་འབྱུང་བའི་ཕྱིར།
ལྔ་པ་སྐྱེ་བའི་ཚུལ་བཤད་དུ་ཡོད་དེ། སྐྱེ་བའི་གོ་རིམ་དང་སྐྱེ་བའི་རྒྱུ་གཉིས་སུ་ཡོད་པའི་ཕྱིར།



གནས་ལྔ་པ།
207
མདོ་ལས་གསུངས་པའི་རྣམ་གྲངས།
དང་པོ་ཡོད་དེ། རྨོངས་ལས་ཐེ་ཚེམ་དེ་ནས་ནི། །ལོག་ལྟ་དེ་ནས་འཇིག་ཚོགས་ལ། །དེ་ནས་མཐར་
འཛིན་དེ་ནས་ནི། །ཚུལ་ཁྲིམས་མཆོག་འཛིན་དེ་ནས་ལྟ། རང་གི་ལྟ་ལ་ང་རྒྱལ་ཆགས། །གཞན་ལ་ཞེ་
སྡང་དེ་ལྟར་རིམ། ཞེས་འབྱུང་བ་ལས། ཉོན་མོངས་ཅན་གྱི་མ་རིག་པ་ལས་ཐེ་ཚོམ་སྐྱེ་བ་ནས། ལྟ་བ་
མཆོག་འཛིན་ལས་ང་རྒྱལ་སོགས་སྐྱེ་བའི་བར་དུ་ཡིན་པའི་ཕྱིར། གཉིས་པ་སྐྱེ་བའི་རྒྱུ་ཡོད་དེ། ཕྲ་
རྒྱས་སྤངས་པ་མ་ཡིན་དང་། ཡུལ་ནི་ཉེ་བར་གནས་པ་དང༌། །ཚུལ་བཞིན་མ་ཡིན་ཡིད་བྱེད་ལས། །ཉོན་
མོངས་རྒྱུ་ནི་ཚང་བ་ཡིན། ཞེས་འབྱུང་བ་ལྟར་ཡིན་པའི་ཕྱིར། །
དྲུག་པ་རྣམ་གྲངས་བཤད་དུ་ཡོད་དེ། མདོ་ལས་གསུངས་པའི་རྣམ་གྲངས་དང༌། བསྟན་
བཅོམ་ལས་གསུངས་པའི་རྣམ་གྲངས་གཉིས་སུ་ཡོད་པའི་ཕྱིར། དང་པོ་ཡོད་དེ། མདོ་ལས། ཟག་པ་
ཆུ་བོ་སྦྱོར་བ་ཉེར་ལེན་ཞེས་པ་རྣམས་རྣམ་གྲངས་ཡིན་པར་གསུངས་བའི་ཕྱིར། དང་བོ་ལ། །འདོད་
ཟག་དང་། སྲིད་ཟག་དང་། མ་རིག་པའི་ཟག་པ་དང་གསུམ་ཡོད་པའི་དང་པོ་འཆད་པའི་དབང་དུ་
བྱས་ནས། འདོད་ན་གཏི་མུག་མ་གཏོགས་པའི། །ཉོན་མོངས་ཀུན་ནས་དཀྲིས་བཅས་ཟག །ཅེས་
འབྱུང་བ་ཉིད་ཀྱིས། འདོད་པའི་ཕྲ་རྒྱས་སོ་དྲུག་ལས་མ་རིག་པ་ལྔ་པོ་མ་གཏོགས་པའི་ཉོན་མོངས་སོ་
གཅིག་དང་འཆད་འགྱུར་གྱི་ཀུན་དཀྲིས་བཅུ་ནི་འདོད་ཟག་ཡིན་ཞེས་པར་འགྱུར་བའི་ཕྱིར། གཉིས་
བ་སྲིད་ཟག་ཡོད་དེ། གཟུགས་དང་གཟུགས་ནི་མེད་པ་ན། །ཕྲ་རྒྱས་ཁོ་ན་སྲིད་པའི་ཟག །དེ་ལུང་མ་
བསྟན་ཁ་ནང་བལྟས། །མཉམ་གཞག་ས་པའི་ཕྱིར་གཅིག་བྱས། ཞེས་འབྱུང་བ་ལས། གོང་མ་གཉིས་
ཀྱི་སས་བསྡུས་པའི་ཉོན་མོངས་པ་ཡིན་ཞིང་། དེ་གཉིས་གཅིག་ཏུ་བསྡུས་པ་ཡང་བསྒྲིབས་ལུང་མ་
བསྟན་དང་། ཁ་ནང་དུ་བལྟས་པ་དང་། མཉམ་གཞག་གི་སས་བསྡུས་པ་གསུམ་དུ་འདྲ་བ་ཡིན་པའི་
ཕྱིར། གསུམ་པ་མ་རིག་པའི་ཟག་པ་ཡོད་དེ། རྩ་བ་མ་རིག་ཡིན་པས་ན། །ལོགས་ཤིག་ཏུ་ནི་ཟག་པར་
བསྟན། ཅེས་འབྱུང་བ་ལས། ཉོན་མོངས་ཅན་གྱི་མ་རིག་པ་མཐའ་དག་དེ་ཡིན་ཞིང་། ཟག་པ་ལོགས་
པར་སྟོན་པ་ཡང་། འཁོར་བའི་རྩ་བ་ཡིན་པ་དང་འདི་སྤངས་ན། ཕྲ་རྒྱས་གཞན་ཐམས་ཅད་སྤངས་



208
གནས་ལྔ་པ།
བསྟན་བཅོས་ལས་གསུངས་པའི་རྣམས་གྲངས།
པར་འགྱུར་རོ་ཞེས་རྟོགས་པའི་ཆེད་དུ་ཡིན་པའི་ཕྱིར། ཆུ་བོ་སྦྱོར་བའང་དེ་བཞིན་དུ། །ལྟ་རྣམས་གསལ་
ཕྱིར་ལོགས་ཤིག་བསྟན། ཞེས་འབྱུང་བ་ལས། འདོད་པའི་ཟག་པར་བཤད་པ་བཞིན་དུ། དེའི་ཆུ་བོ་དང་
སྦྱོར་བ་ཞེས་བྱ་བ་དང་། སྲིད་ཟག་ལ་ཡང་དེའི་ཆུ་སྦྱོར་ཞེས་བྱ་ཞིང་། ལྟ་བ་ཁམས་གསུམ་ན་བཅུ་གཉིས་
བཅུ་གཉིས་ཏེ་སོ་དྲུག་ནི་ལྟ་བའི་ཆུ་སྦྱོར་ཞེས་ལོགས་སུ་བསྟན་པའི་ཕྱིར་ཏེ། །དེ་གསལ་བའི་ཆ་ནས་ཡིན་
པའི་ཕྱིར། ཉེར་ལེན་ཀྱང་བཤད་དུ་ཡོད་དེ། ཇི་སྐད་བཤད་ཉིད་མ་རིག་བཅས། །ཉེར་ལེན་རྣམས་ཏེ་ལྟ་
རྣམ་གཉིས། ཕྱེ་བའི་ཕྱིར་རོ་མ་རིག་པ། །འཛིན་པ་བྱེད་པ་མིན་ཕྱིར་བསྲེས། ཞེས་འབྱུང་བ་ལས། ཇི་སྐད་
བཤད་པའི་ཆུ་སྦྱོར་ཉིད། ཁམས་རང་རང་གི་མ་རིག་པ་དང་བཅས་པ་ནི་ཉེར་ལེན་ཡིན་པའི་ཕྱིར་དང༌།
ཉེར་ལེན་གསུམ་ཁོ་ནར་མི་འགྱུར་བ་ནི་ལྟ་བ་ཉེར་ལེན་ལས་ཚུལ་ཁྲིམས་དང་བརྟུལ་ཞུགས་མཆོག་འཛིན་
གཉིས་སུ་ཕྱེ་བས་ན། མ་རིག་པ་ཉེར་ལེན་ལོགས་སུ་མི་སྟོན་པར་བསྲེས་ཏེ་སྟོན་པ་ཡང་གྲོགས་མེད་པར་
མ་རིག་པས་སྲིད་པ་མི་འཛིན་པའི་སྒོ་ནས་ཡིན་པའི་ཕྱིར། སྤྱིར་ཉོན་མོངས་ལ་ཕྲ་རྒྱས་ཞེས་པའི་སྒྲ་དོན་
ཡང་བཤད་དུ་ཡོད་དེ། གང་ཕྱིར་དེ་དག་ཕྲ་བ་དང་། རྗེས་འབྲེལ་རྣམ་གཉིས་རྒྱས་འགྱུར་དང་། །རྗེས་སུ་
འབྲང་བས་དེ་ཡི་ཕྱིར། །ཕྲ་རྒྱས་དག་ཏུ་བཤད་པ་ཡིན། །ཞེས་འབྱུང་བ་ལས། །རྟོགས་དཀའ་བས་ན་ཕྲ་
བ་དང་། ཐོག་མ་མེད་ནས་ཐོབ་པ་རྗེས་སུ་འབྲེལ་བས་རྒྱུན་མི་ཆད་པ་དང་། དམིགས་པ་དང་མཚུངས་ལྡན་གྱི་
སྒོ་ནས་རྒྱས་པར་འགྱུར་བ་དང་། བཟློག་བཞིན་ཡང་ཡང་མངོན་དུ་འགྱུར་བ་སྟེ་བཞིའི་སྒོ་ནས་དེ་ལྟར་
བརྗོད་པའི་ཕྱིར། བྱེ་བྲག་ཏུ་ཟག་པ་ཞེས་གསུངས་པ་སོགས་ཀྱི་ངེས་ཚིག་ཡོད་དེ། དེ་དག་འཇོག་བྱེད་
ཟག་བྱེད་དང་། འཁྱེར་བར་བྱེད་དང་འབྱར་བྱེད་དང་། །ཉེ་བར་འཛིན་ཕྱིར་ཟག་ལ་སོགས། །དེ་དག་གི་
ནི་ངེས་ཚིག་ཡིན། ཞེས་འབྱུང་བ་ལས། འཁོར་བར་འཇོག་པར་བྱེད་པ་འམ། སྐྱེ་མཆེད་དྲུག་གི་རྨ་ནང་
ནས་ཟག་པར་བྱེད་པས་ན་ཟག་པ་དང་། ཡང་སྲིད་དུ་འཁྱར་བར་བྱེད་པས་ཆུ་བོ་དང་། དེར་སྦྱར་བར་
བྱེད་པས་སྦྱོར་བ་དང་། འཁོར་བར་ཉེ་བར་འཛིན་པར་བྱེད་པས་ཉེར་ལེན་བརྗོད་པའི་ཕྱིར།
གཉིས་པ་བསྟན་བཅོས་ལས་གསུངས་པའི་རྣམ་གྲངས་ཡོད་དེ། དེ་དག་ཀུན་ཏུ་སྦྱོར་སོགས་



གནས་ལྔ་པ།
བསྟན་བཅོས་ལས་གསུངས་པའི་རྣམས་གྲངས།
209
ཀྱི། དབྱེ་བས་ཡང་རྣམ་ལྔར་བཤད་དོ། །ཞེས་འབྱུང་བ་ལས། ཀུན་སྦྱོར་འཆིང་བ་ཕྲ་རྒྱས་ཉེར་ལེན་
དཀྲིས་ཞེས་པ་ལྔ་ལ་མིང་གི་གསུངས་པའི་ཕྱིར། དེ་ཡང་སྤྱིར་ཀུན་སྦྱོར་ལ། རྩ་ཉོན་དྲུག་གི་ཀུན་སྦྱོར།
ཚུལ་ཁྲིམས་དང་བརྟུལ་ཞུགས་མཆོག་འཛིན་གྱི་ཀུན་སྦྱོར། ཕྲག་དོག་དང་སེར་སྣའི་ཀུན་སྦྱོར་སོགས་དུ་
མ་ཡོད་པ་ལས་མཆོག་འཛིན་གཉིས་ཀྱིས་ཀུན་སྦྱོར་ལྟ་བ་ཀུན་སྦྱོར་ལས་ལོགས་སུ་སྟོན་པའི་རྒྱུ་མཚན་
ཡོད་དེ། རྫས་དང་མཆོག་འཛིན་འདྲ་བའི་ཕྱིར། །ལྟ་གཉིས་ཀུན་ཏུ་སྦྱོར་གཞན་ནོ། །ཞེས་འབྱུང་བ་
ལས། ལྟ་བ་དང་པོ་གསུམ་ཁམས་གསུམ་ན་རྫ་ས་བཅོ་བརྒྱད་ཡོད་པ་བཞིན་དུ། འདི་གཉིས་ཀྱང་དེ་
ཡོད་པར་འདྲ་བ་དང༌། དང་པོ་གསུམ་གཟུང་བར་འདྲ་ཞིང་། འདི་གཉིས་མཆོག་ཏུ་འཛིན་བྱེད་དུའདྲ་
བས། དེ་ལྟར་བཞག་པའི་ཕྱིར་ཀུན་དཀྲིས་རྣམས་ལས་ཕྲག་དོག་དང་སེར་སྣའི་ཀུན་སྦྱོར་ལོཌ་པར་
སྟོན་པའི་རྒྱུ་མཚན་ཡོད་དེ། གང་ཕྱིར་གཉིས་ཀ་གཅིག་ཏུ་ནི། །མི་དགེ་རང་དབང་དེ་ཡི་ཕྱིར། །ཕྲག་
དོག་སེར་སྣ་དེ་དག་ལ། །ལོཌ་ཤིག་ཀུན་སྦྱོར་གཉིས་སུ་བཤད། ཅེས་འབྱུང་བ་ལས་དེ་གཉིས་མཐའ་
གཅིག་ཏུ་མི་དགེ་བ་རང་དབང་ཅན་དུ་གཅིག་པས་དེ་ལྟར་བཞག་པའི་ཕྱིར། འོ་ན། མདོ་ལས། ཐ་
མའི་ཆ་མཐུན་ལྔ་སྤངས་པས་ཕྱིར་མི་འོང་བའོ། །ཞེས་གསུངས་པའི་དོན་གང་ཡིན་ཞེ་ན་བཤད་དུ་ཡོད་
དེ། ཐ་མའི་ཆ་དང་མཐུན་རྣམ་ལྔ་། །གཉིས་ཀྱིས་འདོད་ལས་མི་འདའ་ལ། །གསུམ་པོ་ཡིས་ནི་ཕྱིར་
ཟློག་བྱེད། ཅེས་འབྱུང་བ་ལས། མཐོང་སྤང་ཀུན་སྦྱོར་གསུམ་གྱི་སྟེང་དུ་འདོད་པ་ལ་འདུན་པ་དང་།
གནོད་སེམས་དང་ལྔ་ནི་ཐ་མའི་ཆ་མཐུན་ལྔ་ཡིན་ལ། ཕྱིར་མི་འོང་འབྲས་གནས་རྣམས་དེ་ལྔ་སྤངས་
པའི་ལྡོག་ཆ་ནས་འཇོག་པའི་ཕྱིར་ཏེ། དེ་ལྔ་ཕྱིར་མི་འོང་ཞུགས་པའི་སྤང་བྱའི་གཙོ་བོ་གང་ཞིག །དེ་ལྔ་
ཕྱིར་མི་འོང་གིས་སྤངས་སོ་ཞེས་རྟོགས་པའི་ཆེད་དུ་ཡིན་པའི་ཕྱིར། དང་པོ་གྲུབ་སྟེ། ཐ་མའི་ཆ་དང་
མཐུན་རྣམ་ལྔ། ཞེས་སོགས་འབྱུང་བ་ལྟར། ཉོན་མོངས་ཕྱི་མ་གཉིས་ཀྱིས་རང་རྒྱུད་ལྡན་གྱི་གང་ཟག་
འདོད་པ་ལས་མི་འདའ་བར་བྱེད། དང་པོ་གསུམ་པོ་ཡིས་ནི་འདོད་ཡོན་ལས་ལན་གཅིག་འདས་ཀྱང་
ཡང་ཕྱིར་ལྡོག་པར་བྱེད་པའི་ཕྱིར། མཐོང་སྤང་ཀུན་སྦྱོར་གསུམ་ནི་འཇིག་ལྟ་ཀུན་བརྟགས། ཚུལ་



210
གནས་ལྔ་པ།
བསྟན་བཅོས་ལས་གསུངས་པ་རྣམས་གྲངས།
ཁྲིམས་བརྟུལ་ཞུགས་མཆོག་འཛིན་ཐེ་ཚོམ་རྣམས་ཡིན་ལ། རྒྱུན་ཞུགས་འབྲས་གནས་རྣམས་དེ་
གསུམ་སྤངས་པའི་ལྡོག་ཆ་ནས་འཇོག་པའི་རྒྱུ་མཚན་ཡོད་དེ། སྒོ་དང་རྩ་བས་བསྡུས་ཕྱིར་གསུམ། ཞེས་
འབྱུང་བ་ལས། མཐོང་སྤང་ཉོན་མོངས་ཐམས་ཅད་གསུམ་པོ་དེར་འདུ་བའི་ཕྱིར། གཞན་ཡང་། རྒྱུན་
ཞུགས་དེ་དེ་གསུམ་སྤངས་པའི་ལྡོག་ཆ་ནས་འཇོག་པའི་རྒྱུ་མཚན་ཡོད་དེ། གསུམ་པོ་དེ་རྒྱུན་ཞུགས་
ཞུགས་པའི་སྤང་བྱའི་གཙོ་བོ་གང་ཞིག །དེ་གསུམ་རྒྱུན་ཞུགས་འབྲས་གནས་ཀྱིས་སྤངས་སོ་ཞེས་
རྟོགས་པའི་ཆེད་དུ་ཡིན་པའི་ཕྱིར། དང་པོ་གྲུབ་སྟེ། གསུམ་པོ་དེ་ཐར་པར་བགྲོད་པའི་གེགས་ཀྱི་གཙོ་
བོ་ཡིན་པའི་ཕྱིར་ཏེ། འགྲོ་མི་འདོད་དང་ལམ་ནོར་དང་། །ལམ་ལ་ཐེ་ཚོམ་དེ་སྙེད་ཅིག །ཐར་པར་
བགྲོད་ལ་གེགས་བྱེད་པ། །དེ་ཡི་ཕྱིར་ན་གསུམ་བསྟན་ཏོ། །ཞེས་འབྱུང་བ་ལས། འཇིག་ལྟས་དང་པོར་
ཐར་པར་འགྲོ་མི་འདོད་པར་བྱེད། ཚུལ་ཁྲིམས་བརྟུལ་ཞུགས་མཆོག་འཛིན་གྱིས་བར་དུ་ལམ་ནོར་
བར་འཁྲིད་པར་བྱེད། ཐེ་ཚོམ་གྱིས་ཐར་ལམ་ལ་ཐེ་ཚོམ་ཟ་བར་བྱེད་པའི་ཕྱིར་ཏེ། དཔེར་ན། ཡུལ་
གཞན་དུ་བགྲོད་པ་ལ་གེགས་བྱེད་འགྲོ་མི་འདོད་པ། ལམ་ནོར་བ། ལམ་ལ་ཐེ་ཚོམ་ཟ་བ་དང་གསུམ་
ཡོད་པ་ལྟ་བུ་ཡིན་པའི་ཕྱིར། གོང་མའི་ཆ་མཐུན་ལྔ་ཡང་ཡོད་དེ། གོང་མའི་ཆ་དང་མཐུན་ལྔ་ཉིད།
།གཟུགས་དང་གཟུགས་མེད་ལས་སྐྱེས་པའི། །འདོད་ཆགས་གཉིས་རྒོད་ང་རྒྱལ་རྨོངས། ཞེས་འབྱུང་
བ་ལས། གཟུགས་གཟུགས་མེད་ཀྱི་འདོད་ཆགས་གཉིས་དང་། རྒོད་པ་དང་། ང་རྒྱལ་དང་། མ་རིག་
པ་རྣམས་ཡིན་པའི་ཕྱིར་དང་། ཉན་ཐོས་དགྲ་བཅོམ་པ་རྣམས་དེ་ལྔ་སྤངས་པའི་ལྡོག་ཆ་ནས་འཇོག་
པའི་རྒྱུ་མཚན་སྔར་བཤད་པར་གོ་ནུས་པ་ཡིན་པའི་ཕྱིར། འཆིང་བ་ཡང་བཤད་དུ་ཡོད་དེ། ཚོར་བའི་
དབང་གིས་འཆིང་བ་གསུམ། ཞེས་གསུངས་པ་ཉིད་ཀྱིས། དུག་གསུམ་གྱིས་འཆིང་བ་གསུམ་ཡོད་ཅིང་།
ཉེ་ཉོན་ཀྱང་ཡོད་དེ། ཉོན་མོངས་ལས་གཞན་ཉོན་མོངས་ཅན། །སེམས་བྱུང་འདུ་བྱེད་ཕུང་ཞེས་པ། །གང་
དེའང་ཉེ་བའི་ཉོན་མོངས་ཏེ། །དེ་དག་ཉོན་མོངས་ཞེས་མི་བྱ། ཞེས་འབྱུང་བ་ལས། རྩ་ཉོན་ལས་གཞན་
པའི་ཉོན་མོངས་ཉི་ཤུ་རྩ་བཞི་ཉེ་ཉོན་ཡིན་པའི་ཕྱིར། ཀུན་དཀྲིས་ཀྱང་བཤད་དུ་ཡོད་དེ། ངོ་ཚ་མེད་



གནསལྔ་པ།
211
སྒྲིབ་པ་ལྔ་བཤད་པ།
དང་ཁྲེལ་མེད་དང༌། །ཕྲག་དོག་སེར་སྣ་རྒོད་པ་དང་། །འགྱོད་དང་རྨུགས་དང་གཉིད་དང་ནི། །ཀུན་ནས་
དཀྲིས་པ་རྣམ་པ་བརྒྱད། ཅེས་འབྱུང་བ་ལས་བརྒྱད་ཡོད་ཅིང་། སྒྲ་དོན་ཡང་སྲིད་པའི་བརྩོན་རར་
ཀུན་ནས་དཀྲིས་པར་བྱེད་པས་དེ་སྐད་དུ་བརྗོད་པའི་ཕྱིར། དེ་བརྒྱད་པོ་གང་གིས་ཀུན་ནས་སློང་བ་
ཡོད་དེ། ཁྲོ་དང་འཆབ་པའོ་འདོད་ཆགས་ཀྱིས། །ངོ་ཚ་མེད་རྒོད་སེར་སྣ་བསླངས། །འཆབ་པ་རྩོད་དོ་
མ་རིག་ལས། །རྨུགས་དང་གཉིད་དང་ཁྲེལ་མེད་དོ། །ཐེ་ཚོམ་ལས་འགྱོད་ཁྲོ་བ་དང༌། །ཕྲག་དོག་ཁོང་
ཁྲོའི་རྒྱུ་ལས་འབྱུང་། ཞེས་འབྱུང་བ་ལས། འདོད་ཆགས་ཀྱིས་ངོ་ཚ་མེད་པ་དང་། རྒོད་པ་དང་། སེར་
སྣ་བསླངས། འཆབ་པ་གང་གི་བསླང་བ་རྩོད་པ་སྟེ། ཁ་ཅིག་སྲེད་པས་བསླངས་ཞེས་དང་། ཁ་ཅིག་མ་
རིག་པས་བསླངས་ཞེས་འདོད་པ་ཡོད། །རྨུགས་པ་སོགས་གསུམ་མ་རིག་པས་བསླངས། འགྱོད་པ་
ནི་ཐེ་ཚོམ་ལས་དང་། ཁྲོ་བ་སོགས་གསུམ་ཁོང་ཁྲོའི་རྒྱུ་ལས་འབྱུང་བའི་ཕྱིར། གཞན་ཡང་། ཉོན་
མོངས་པ་ལས། ལུས་ལ་དྲི་མ་བཞིན་དུ་འབྱུང་བ་དྲུག་ཡོད་དེ། གཞན་ཡང་ཉོན་མོངས་དྲི་མ་དྲུག །སྒྱུ་དང་
གཡོ་དང་རྒྱགས་པ་དང༌། །དེ་བཞིན་འཚིག་དང་འཁོན་འཛིན་དང་། །རྣམ་འཚེ་ཞེས་འབྱུང་བ་ལྟར་
ཡིན་པའི་ཕྱིར། དེ་རྣམས་གང་གི་ཆར་གཏོགས་པའང་ཡོད་དེ། སྒྱུ་དང་རྒྱགས་པ་ནི་འདོད་ཆགས་ལས།
འཁོན་འཛིན་དང་རྣམ་འཚེ་ཁོང་ཁྲོ་ལས་སྐྱེས་སོ། འཚིག་པ་ལྟ་བ་མཆོག་འཛིན་ལས། གཡོ་ནི་ལྟ་བས་
ཀུན་ནས་སླངས་ཞེས་པ་ལས་གྲུབ་པའི་ཕྱིར། དེ་རྣམས་ཁམས་གང་ན་ཡོད་ཀྱང་ཡོད་དེ། འདོད་དང་
བསམ་གཏན་དང་པོ་ན། །གཡོ་སྒྱུ་ཚངས་པས་འདྲིད་ཕྱིར་རོ། །རྨུགས་རྒོད་རྒྱུགས་པ་ཁམས་གསུམ་
ན། །གཞན་དག་འདོད་ཁམས་ལས་སྐྱེས་པ། ཞེས་འབྱུང་བ་ལས། གཡོ་སྒྱུ་གཉིས་འདོད་ཁམས་དང་།
བསམ་གཏན་དང་པོན་དང༌། རྨུགས་སོགས་གསུམ་ཁམས་གསུམ་ཆར་དང་། གཞན་རྣམས་འདོད་
ཁམས་ཀྱི་ས་པ་ཡིན་པའི་ཕྱིར།།
བདུན་པ་གང་དང་མཚུངས་པར་ལྡན་པ་བཤད་དུ་ཡོད་དེ། མཐོང་སྤང་བྱ་གཉིད་ང་རྒྱལ་
བཅས། ཞེས་སོགས་འབྱུང་བ་ལས་ཐོན་པའི་ཕྱིར། བརྒྱད་བ་སྒྲིབ་པ་ལྔ་བཤད་པ་ཡོད་དེ། འདོད་པ་



212
གནས་ལྔ་པ།
ཕྲ་རྒྱུས་ཇི་ལྟར་མྱོང་བའི་ཚུལ་བཤད་པ།
ལ་འདུན་པ། །གནོད་སེམས། གཉིད་རྨུགས་གསུམ། རྒོད་འགྱོད་ཐེ་ཚོམ་སྟེ་ལྔ་ཡིན་ལ། དེ་རྣམས་
སྒྲིབ་པ་ལོགས་པ་པར་འཇོག་པ་དང་། གཉིད་རྨུགས་གཉིས་གཅིག་དང་། རྒོད་འགྱོད་གཉིས་གཅིག་
ཏུ་བྱེད་པ་ནི། འདོད་ན་སྒྲིབ་རྣམས་མི་མཐུན་དང་། །ཟས་དང་བྱ་བ་གཅིག་པའི་ཕྱིར། །གཉིས་གཅིག་
ཕུང་པོ་གནོད་བྱེད་དང་། །ཐེ་ཚོམ་ཕྱིར་ན་ལྔ་ཉིད་དོ། །ཞེས་འབྱུང་བ་ལས་གྲུབ་པའི་ཕྱིར། སྒྲིབ་པ་དང་
པོ་གཉིས་ཀྱིས་ཚུལ་ཁྲིམས་ཀྱིས་ཕུང་པོ་ལ་གནོད་པ་དང་། གསུམ་པས་ཤེས་རབ་ཀྱི་ཕུང་པོ་དང་། བཞི་
པས་ཏིང་ངེ་འཛིན་གྱི་ཕུང་པོ་ལ་གནོད་པ་དང་། ལྔ་པས་བདེནཔ་བཞི་ལ་ཐེ་ཚོམ་ཟ་བར་བྱེད་པའི་ཆ་
ནས་ལོགས་པར་བཞག་ཅིང་། གཉིད་རྨུགས་གཉིས་མི་མཐུན་པ་གཉེན་པོ་གཅིག །རྒྱུ་ཟས་གཅིག །
ལས་སུ་བྱ་བ་གཅིག་པ་དང༌། རྒོད་འགྱོད་གཉིས་ཀྱང་དེ་གསུམ་གཅིག་པའི་ཆ་ནས་དེ་ལྟར་བཞག་
པའི་ཕྱིར།
གཉིས་པ་ཇི་ལྟར་སྤོང་བའི་ཚུལ་ཡོད་དེ། མཐོང་སྤང་སྤོང་ཚུལ་དང་། སྒོམ་སྤང་སྤོང་ཚུལ་
གཉིས་ཡོད་པའི་ཕྱིར། དང་པོ་ཡོད་དེ། དམིགས་པ་ཡོང་སུ་ཤེས་པ་དང་། དེ་ལ་དམིགས་པ་ཡང་དག་
པར། །ཟད་དང་དམིགས་པ་སྤངས་པས་སོ། །ཞེས་འབྱུང་བ་ལས། སྡུག་ཀུན་མཐོང་སྤང་གཉིས་ལྟ་བུ་
རང་ས་ལ་དམིགས་པ་དང་། འགོག་ལམ་མཐོང་སྤང་གཉིས་ལྟ་བུ་ཟག་མེད་ལ་དམིགས་པ་རྣམས་
བདེན་བཞིའི་རང་གི་མཚན་ཉིད་ཡོངས་སུ་ཤེས་པས་སྤོང་བ་དང་། འདོད་པའི་སས་བསྡུས་ཀྱི་སྤང་བྱ་
ཁམས་གོང་མ་ལ་དམིགས་པ་དགུ་ནི་གོང་སས་བསྡུས་པའི་བདེན་པ་མ་ཤེས་ཀྱང་། དེ་རྣམས་ལ་
དམིགས་པའི་རང་སའི་ཀུན་འགྲོ་རྣམས་ཡང་དག་པར་ཟད་པས་སྤོང་བ་དང༌། འགོག་ལམ་མཐོང་
སྤོང་ཟག་བཅས་ལ་དམིགས་པ་རྣམས་ནི་ཟག་མེད་ཀྱི་ཡུལ་ཅན་གྱི་ཕྲ་རྒྱས་རྣམས་སྤངས་པས་སྤོང་བ་
སོགས་ཡིན་ཞིང་། སྤོང་ཚུལ་ཡང་དུས་གཅིག་ལ་སྤོང་བ་ཡིན་པའི་ཕྱིར། གཉིས་བ་སྒོམ་སྤང་སྤོང་
ཚུལ་ནི། གཉེན་པོ་སྐྱེས་པས་ཟད་པར་འགྱུར། ཞེས་འབྱུང་བ་ལས། གཉེན་པོ་སྒོམ་ལམ་བར་ཆད་མེད་
ལམ་ཆུང་འབྲིང་ཆེན་པོ་དགུ་རིམ་གྱིས་སྐྱེས་པས། སྤང་བྱ་སྒོམ་སྤང་ཆེ་འབྲིང་ཆུང་ངུ་ཟད་པར་འགྱུར་



གནས་ལྔ་པ།
སྤངས་པའི་འབྲས་བུ་ཡོངས་ཤེས་བཤད་པ།
213
བའི་ཕྱིར། །གཉེན་པོ་ཡང་བཤད་དུ་ཡོད་དེ། གཉེན་པོ་རྣམ་བཞི་སྤོང་བ་དང་། །གཞི་དང་བསྲིང་ཉིན་
རྣམ་པར་ནི། །སུན་འབྱིན་ཞེས་བྱ་དམིགས་པ་ལས། །ཉོན་མོངས་པ་ནི་སྤང་བྱར་འདོད། ཅེས་འབྱུང་
བ་ལས། སྤོང་བའི་གཉེན་པོ། གཞིའི་གཉེན་པོ། ཐག་བསྲིང་བའི་གཉེན་པོ། རྣམ་པར་སུན་འབྱིན་པའི་
གཉེན་པོ་རྣམས་ཡོད་པའི་ཕྱིར། །
གསུམ་པ་སྤངས་པའི་འབྲས་བུ་ཡོངས་ཤེས་བཤད་དུ་ཡོད་དེ། ཡོངས་སུ་ཤེས་དགུ་འདོད་པ་
ན། །དང་པོ་རྣམ་གཉིས་ཟད་ལ་གཅིག །གཉིས་ཟད་པ་ནི་དེ་གཉིས་སོ། །དེ་བཞིན་གོང་མའི་དེ་གསུམ་
ཉིད། །ཡོང་སུ་ཤེས་པ་གཞན་གསུམ་སྟེ། །ཐ་མའི་ཆ་དང་མཐུན་གཟུགས་དང་། །ཟག་པ་ཀུན་ཟད་
དྲུག་བཟོད་འབྲས། །ལྷག་མ་རྣམས་ནི་ཤེས་པའི་ཡིན། ཞེས་འབྱུང་བ་ལས། འདོད་པའི་སས་བསྡུས་
ཀྱི་སྡུག་ཀུན་མཐོང་སྤང་ཟད་པའི་ཡོངས་ཤེས་གཅིག །འགོག་ལམ་མཐོང་སྤང་ཟད་པའི་ཡོངས་ཤེས་
གཉིས་ཏེ་གསུམ། ཁམས་གོང་མའི་སས་བསྡུས་ཀྱི་སྡུས་ཀུན་མཐོང་སྤང་པའི་ཡེ་ཤེས་གཅིག །འགོག་
ལམ་མཐོང་སྤང་ཟད་པའི་སློང་ཤེས་གཉིས་ཏེ་གསུམ། ཐ་མའི་ཆ་མཐུན་ལྔ་ཟད་པའི་ཡོངས་ཤེས།
གཟུགས་ཁམས་ཀྱི་ཟག་པ་ཟད་པའི་ཡོངས་ཤེས། གཟུགས་མེད་ཀྱི་ཟག་པ་ཟད་པའི་ཡོངས་ཤེས་ཏེ་
ཡོངས་ཤེས་དགུ་ཡོད་པའི་ཕྱིར་དང༌། དེ་རྣམས་ཀྱི་དང་པོ་དྲུག་མཐོང་ལམ་གྱི་འབྲས་བུ་དང༌། ལྷག་
མ་རྣམས་སྒོམ་ལམ་གྱི་འབྲས་བུ་ཡིན་པའི་ཕྱིར། འོ་ན། མཐོང་སྤང་སྤངས་པའི་ཡོངས་ཤེས་དང་།
སྒོམ་སྤང་སྤངས་པའི་ཡོངས་ཤེས་གཉིས་གང་ལ་བཞག་པ་ཡིན་ཞེ་ན་བཤད་དུ་ཡོད་དེ། བྲལ་བའི་
ཐོབ་པ་ཟག་མེད་དང་། སྲིད་རྩེ་ཉམས་པར་བྱས་པ་དང༌། །རྒྱུ་གཉིས་ཀུན་ཏུ་བཅོམ་པའི་ཕྱིར། །ཡོངས་
ཤེས་ཁམས་ལས་འདས་པ་ལས། ཞེས་འབྱུང་བ་ཉིད་ཀྱིས་བྲལ་ཐོབ་ཟག་མེད་གསར་དུསྐྱེས་པ་དང་།
སྲིད་རྩེ་སྤང་བྱ་ཕྱོགས་གཅིག་ཉམས་པར་བྱས་པ་དང༌། ཀུན་འགྲོའི་རྒྱུ་གཉིས་ཀུན་ཏུ་བཅོམ་པ་ལས་
མཐོང་སྤང་སྤངས་པའི་ཡོངས་ཤེས་དེ་བཞག ཁམས་རིལ་པོ་ལས་འདས་ཏེ་ཆགས་པ་དང་བྲལ་བ་
ལས་སྒོམ་སྤང་སྤངས་པའི་ཡོངས་ཤེས་དེ་བཞག་པའི་ཕྱིར། འོ་ན། གང་ཡོངས་ཤེས་དུ་དང་ལྡན་པ་



214
གནས་ལྔ་པ།
སྤངས་པའི་འབྲས་བུ་ཡོངས་ཤེས་བཤད་པ།
ཡིན་ཞེ་ན། བཤད་དུ་ཡོད་དེ། གཅིག་མིན་མཐོང་ལ་གནས་པ་ནི། ལྔ་ཡི་བར་དང་ཡང་དག་ལྡན། །སྒོམ་
ལ་གནས་པ་དྲུག་གམ་ནི། །གཅིག་གམ་ཡང་ན་གཉིས་དང་ངོ༌། །ཞེས་འབྱུང་བ་ལས། གང་ཟག་གཅིག་
སོ་སྐྱེས་ནི་ཡོངས་ཤེས་གང་དང་ཡང་མི་ལྡན། །མཐོང་ལམ་ལ་གནས་པ་ནི་ཡོངས་ཤེས་གཅིག་ནས་
ལྔའི་བར་དང་ལྡན་པ་ཡོད། སྒོམ་ལམ་ལ་གནས་པ་འདོད་པ་ལ་ཆགས་པ་དང་མ་བྲལ་ན། ཡོངས་
ཤེས་དང་པོ་དྲུག་དང་ལྡན་པ་ཡོད། འདོད་པ་ལ་ཆགས་བྲལ་གྱི་ཕྱིར་མི་འོང་སྒོམ་ལམ་ནི། ཐ་མའི་ཆ་
མཐུན་ལྔ་སྤངས་པའི་ཡོངས་ཤེས་གཅིག་ཁོ་ན་དང་ལྡན། ཕྱིར་མི་འོང་དེས་གཟུགས་ལ་ཆགས་བྲལ་
བྱེད་པའི་ཚེ་ནི། གཟུགས་ཁམས་ཀྱི་ཟག་པ་ཟད་པའི་ཡོངས་ཤེས་བསྣན་ནས་ཡོངས་ཤེས་གཉིས་དང་
ལྡན་པ་ཡོད། དགྲ་བཅོམ་པ་ནི་གོང་མའི་ཆ་མཐུན་ལྔ་སྤངས་པའི་ཡོངས་ཤེས་གཅིག་པུ་དང་ལྡན་པ་
ཡིན་པའི་ཕྱིར། འོ་ན། གཟུགས་ལ་ཆགས་པ་དང་མ་བྲལ་བའི་ཕྱིར་མི་འོང་དང་། དགྲ་བཅོམ་པ་ནི་
ཡོངས་ཤེས་རེ་རེ་ཁོ་ན་དང་ལྡན་པའི་རྒྱུ་མཚན་ཅི་ཡིན་ཞེ་ན་བཤད་དུ་ཡོད་དེ། ཁམས་ལས་འདོད་
ཆགས་བྲལ་བ་དང༌། །འབྲས་བུ་ཐོབ་ཕྱིར་དེ་དག་བསྡོམས། ཞེས་འབྱུང་བ་ལས། སྔར་ཡོངས་ཤེས་
མང་པོ་ཐོབ་ཀྱང་བསྡོམས་ཏེ་གཅིག་ཏུ་འཇོག་པའི་ཕྱིར་ཏེ། དགྲ་བཅོམ་པ་ཁམས་གསུམ་ག་ལ་ཆགས་
པ་དང་བྲལ་བ་དང་། ཕྱིར་མི་འོང་གིས་དགེ་སྦྱོང་ཚུལ་གྱི་འབྲས་བུ་ ཐོབ་པ་ཡིན་པའི་ཕྱིར། ཡོངས་
ཤེས་དེ་རྣམས་གཏོང་ཐོབ་ཀྱང་ཡོད་དེ། ལ་ལ་གཅིག་གཉིས་ལྔ་དང་དྲུག །གཏོང་སྟེ་ཐོབ་པ་ལྔ་མིན་
ནོ། །ཞེས་འབྱུང་བ་ལྟར་ཡིན་པའི་ཕྱིར། །སྨྲས་པ། སྤང་བྱ་ཕྲ་རྒྱས་ངོས་བཟུང་ནས། །དེ་རྣམས་ཇི་ལྟར་
སྤོང་ཚུལ་དང་། །སྤངས་པའི་འབྲས་བུ་ཡོངས་ཤེས་དགུ །མདོ་ཙམ་གོ་སླའི་དག་གིས་བཤད། །ཅེས་བར་
སྐབས་ཀྱི་ཚིགས་སུ་བཅད་པ་ཉམས་དགས་བྲིས་སོ། །ཆོས་མངོན་པ་མཛོད་ཀྱི་དགོངས་པ་ལེགས་
པར་བཤད་པ་ཤེས་བྱ་རབ་གསལ་ཞེས་བྱ་བ་ལས་གནས་ལྔ་པའི་རྣམ་པར་བཤད་པའོ།། །།



གནས་དྲུག་པ།
བདེན་པ་བཞི་བཤད་པ།
215
༄༅། །ཆོས་མངོན་བ་མཛོད་ཀྱི་དགོངས་བ་ལེགས་པར་བཤད་བ་ཤེས་བྱ་
རབ་གསལ་ཞེས་བྱ་བ་ལས་གནས་དྲུག་པ་
བཞུགས་སོ། །
༄༅། །དེ་ལྟར་གནས་ལྔ་པར་ཉོན་མོངས་པ་སྤངས་པས་ཡོངས་ཤེས་ཐོབ་པར་བཤད་ན། གཉེན་པོ་
གང་གིས་སྤངས་པས་ཐོབ་པ་ཡིན་ཞེ་ན། བཤད་དུ་ཡོད་དེ། བདེན་པ་མཐོང་དང་སྒོམ་པ་ལས། །ཉོན་
མོངས་སྤངས་པ་ཞེས་བཤད་པ། ཞེས་བདེན་པ་མངོན་སུམ་དུ་རྟོགས་པ་དང་། རྟོགས་ཟིན་གོམས་
པར་བྱ་བ་ལས་ཐོབ་བོ་ཞེས་གསུངས། མཐོང་སྒོམ་གྱི་ལམ་ཡང་ཡོད་དེ། སྒོམ་པའི་ལམ་ནི་རྣམ་
གཉིས་ཏེ། །མཐོང་བ་ཞེས་བྱ་ཟག་པ་མེད། ཅེས་འབྱུང་བ་ཉིད་ཀྱིས་བསྟན་པར་བཤད་ཟིན་པའི་ཕྱིར།
འོ་ན། བདེན་པ་ལ་ཇི་ཙམ་ཡོད་ཅེ་ན། བཤད་དུ་ཡོད་དེ། བཞིར་དབྱེ་བ་དང་། གཉིས་སུ་དབྱེ་བ་
གཉིས་ཡོད་པའི་ཕྱིར། དང་པོ་ཡོད་དེ། བདེན་པ་དག་ནི་བཞིར་བཤད་དོ། །སྡུག་བསྔལ་ཀུན་འབྱུང་
དེ་བཞིན་དུ། །འགོག་དང་ལམ་སྟེ་དེ་ལྟར་ན། །དེ་དག་ཇི་ལྟར་མངོན་རྟོགས་རིམ། ཞེས་འབྱུང་བ་ལྟར་
ཡིན་པའི་ཕྱིར། དེ་ཡང་དང་པོ་སྡུག་བསྔལ་བདེན་པ་ལ་གསུམ་དུ་ཡོད་ཅིང་། འཁོར་བ་མཐའ་དག་དེ་
གསུམ་ཅིརིགས་པ་ལས་མ་འདས་པ་ཡིན་ཏེ། ཡིད་འོང་ཡིད་དུ་མི་འོང་དང་། །དེ་ལས་གཞན་ཟག་
བཅས་རྣམས་ཉིད། །སྡུག་བསྔལ་ཉིད་གསུམ་ལྡན་པའི་ཕྱིར། །ཅི་རིགས་མ་ལུས་སྡུག་བསྔལ་ལོ། །ཞེས་
འབྱུང་བ་ལས། ཚོར་བ་ཡིད་འོང་གི་གཞན་དབང་དུ་གྱུར་པ་རྣམས། འགྱུར་བའི་སྡུག་བསྔལ་གྱིས་
མནར། ཚོར་བ་ཡིད་མི་འོང་གི་གཞན་དབང་དུ་གྱུར་པ་རྣམས། སྡུག་བསྔལ་གྱི་སྡུག་བསྔལ་གྱིས་མནར།
ཚོར་བཏང་སྙོམས་ཀྱི་གཞན་དབང་དུ་གྱུར་པར་རྣམས། ཁྱབ་པ་འདུ་བྱེད་ཀྱི་སྡུག་བསྔལ་གྱིས་མནར་
བའི་ཕྱིར།



216
གནས་དྲུག་པ།
ཤེས་རབ་གསུམ་གྱི་ངོ་བོ་བཤད་པ།
གཉིས་པ་བདེན་པ་གཉིས་སུ་དབྱེ་བ་ཡོད་དེ། གང་ལ་བཅོམ་དང་བློ་ཡིས་གཞན། །བསལ་ན་དེ་
བློ་མི་འཇུག་པ། །བུམ་ཆུ་བཞིན་དུ་ཀུན་རྫོབ་ཏུ། །ཡོད་དེ་དོན་དམ་ཡོད་གཞན་ནོ། །ཞེས་འབྱུང་བ་
ལས། བུམ་པ་དང་ཆུ་ལྟ་བུ་བཅོམ་པའམ་བློས་ཆོས་གཞན་སོ་སོར་བསལ་བ་ན། དེ་དང་དེར་འཛིན་གྱི་
བློ་འདོར་བས་ཀུན་རྫོབ་བདེན་པ་དང༌། གཟུགས་ལྟ་བུ་བཅོམ་པའམ་བློས་ཆོས་གཞན་སོ་སོར་
བསལ་བ་ན། དེ་འཛིན་གྱི་བློ་མི་འདོར་བས་དོན་དམ་བདེན་པར་འཇོག་པའི་ཕྱིར། །
འོ་ན། ཐབས་གང་གིས། བདེན་པ་རྣམས་མཐོང་བར་འགྱུར་ཞེ་ན། ཡོད་དེ། ཚུལ་གནས་ཐོས་
དང་བསམ་ལྡན་པས། །བསྒོམ་པ་ལ་ནི་རབ་ཏུ་སྦྱོར། ཞེས་འབྱུང་བ་ཉིད་ཀྱིས། གཞི་ཚུལ་ཁྲིམས་ལ་
གནས་ཏེ་ཐོས་བསམ་སྒོམ་གསུམ་གྱི་ཤེས་རབ་རིམ་གྱིས་བསྐྱེད་པ་ལས་མཐོང་བར་འགྱུར་བའི་ཕྱིར།
ཤེས་རབ་གསུམ་གྱི་ངོ་བོ་ཡང་བཤད་དུ་ཡོད་དེ། ཐོས་སོགས་ལས་བྱུང་བློ་རྣམས་ནི། །མིང་དང་གཉིས་
ཀ་དོན་ཡུལ་ཅན། ཞེས་འབྱུང་བ་ལས། བྱེ་སྨྲ་བ་རྣམས་རིམ་པ་བཞིན་མིང་ཁོ་ན་དང༌། མིང་དོན་
གཉིས་ཀ་དང་། དོན་ཁོ་ནའི་ཡུལ་ཅན་གྱི་ཤེས་རབ་གསུམ་ལ་འདོད། །མདོ་སྡེ་པ་ནི་རིམ་པ་བཞིན་
ཡིད་ཆེས་པའི་ལུང་ལས་སྐྱེས་པའི་ཤེས་རབ་དང་། དེའི་དོན་ལ་དཔྱད་པ་ལས་བྱུང་བའི་ཤེས་རབ་
དང༌། ཏིང་ངེ་འཛིན་ལས་སྐྱེས་པའི་ཤེས་རབ་གསུམ་ལ་འདོད་པའི་ཕྱིར།
དེ་རྣམས་རྟེན་གང་གིས་བསྒོམ་པའང་ཡོད་དེ། བསྲིང་གཉིས་ལྡན་ཆོག་མི་ཤེས་དང་། །འདོད་
ཆེན་ཅན་ལ་མ་ཡིན་ནོ། །ཞེས་འབྱུང་བ་ལས། ལུས་འདུ་འཛིན་དང་། སེམས་རྣམ་རྟོག་ལས་བསྲིང་
བའི་བསྲིང་བ་གཉིས་ལྡན་ཞིག་གིས་བསྒོམ་དགོས་ཤིང་། དེ་ཡང་འདོད་པ་ཆུང་བ་དང་། ཆོག་ཤེས་པ་
དགོས་ཀྱི། དེ་ལས་ཟློག་པས་སྒོམ་མི་ནུས་པའི་ཕྱིར། དེ་དག་ཀྱང་ཡོད་དེ། རྙེད་ལ་ཡང་སྲོང་ཆོག་མི་
ཤེས། །མ་རྙེད་ལ་འདོད་འདོད་ཆེན་ཅན། །བཟློག་པ་དེ་ཡི་གཉེན་པོ་དག །དེ་གཉིས་ཁམས་གསུམ་
གཏོགས་དྲི་མེད། མ་ཆགས། ཞེས་འབྱུང་བ་ལས། ཆོས་གོས་སོགས་སྔར་རྙེད་པ་ལ་སླར་རྙེད་ན་སྙམ་
དུ་སྲེད་པ་ལྟ་བུ་ནི་ཆོག་མི་ཤེས་པ་དང་། དེ་སྔར་མ་རྙེད་པ་ལ་རྙེད་ན་སྙམ་དུ་སྲེད་པ་ལྟ་བུ་ནི་འདོད་པ་



གནས་དྲུག་པ།
མི་སྡུག་པ་བསྒོམ་ཚུལ།
217
ཆེ་བ་ཡིན་ཞིང་། དེ་ལས་བཟློག་པ་ཆོག་ཤེས་པ་དང་། འདོད་ཆུང་ཡིན་པའི་ཕྱིར་དང་། །བཟློག་པ་
གཉིས་པོ་ལ་ཡང་། ཁམས་གསུམ་དུ་གཏོགས་པ་གཉིས་གཉིས་དང༌། ཟག་མེད་ཀྱི་དེ་གཉིས་དང་
བཅས་པ་རྣམས་སུ་ཡོད་པའི་ཕྱིར་ཏེ། གཉིས་ཀའི་ངོ་བོ་ནི་མ་ཆགས་པ་ཡིན་པའི་ཕྱིར། །དེས་ན་
འཕགས་པའི་རིགས་ལ་བརྟེན་དགོས་པ་ཡིན་ལ། དེ་ཡང་བཤད་དུ་ཡོད་དེ། འཕགས་རིགས་དེ་དག་
ལས། །གསུམ་ནི་ཆོག་ཤེས་བདག་ཉིད་དོ། །གསུམ་གྱིས་ཚུལ་བསྟན་ཐ་མས་ལས། །སྲེད་པ་སྐྱེ་བའི་
གཉེན་པོའི་ཕྱིར། །བདག་གིར་བདག་འཛིན་དངོས་འདོད་པ། །དེ་ཡི་དུས་དང་གཏན་ཞིའི་ཕྱིར། ཞེས་
འབྱུང་བ་ལས། ཆོས་གོས་དང་། བསོད་སྙོམས་དང༌། གནས་མལ་ངན་ངོན་ཙམ་གྱིས་ཆོག་ཤེས་པ་
འཕགས་པའི་རིགས་ཞེས་པ་གསུམ་དང༌། སྤོང་བ་དང་སྒོམ་པ་ལ་དགའ་བ་འཕགས་པའི་རིགས་ཞེས་
པ་གཅིག་སྟེ་བཞི་གསུངས་ཤིང་། དང་པོ་གསུམ་གྱིས་བདག་གི་བའི་དངོས་པོ་ལ་སྲེད་པ་རེ་ཞིག་
འགོག་པ་དང༌། ལམ་བསྒོམ་ཚུལ་དང་། ཕྱི་མས་ལམ་བསྒོམ་པ་དངོས་དང་། བདག་དང་བདག་གི་
བའི་དངོས་པོ་ལ་སྲེད་པ་གཏན་ནས་ཞི་བའི་ཚུལ་དེ་བསྟན་པའི་ཕྱིར། །
འོ་ན། དེ་ལྟ་བུའི་རིགས་དང་ལྡན་པའི་གང་ཟག་དེས། བསྒོམ་པ་ལ་ཇི་ལྟར་འཇུག་པ་ཡིན་ཞེ་
ན། བཤད་དུ་ཡོད་དེ། ཞི་གནས་བསྒོམ་ཚུལ་དང་། ལྷག་མཐོང་བསྒོམ་ཚུལ་གཉིས་སུ་ཡོད་པའི་ཕྱིར།
དང་པོ་ཡོད་དེ། དེ་ལ་འཇུག་པ་མི་སྡུག་པ། །དབུགས་རྔུབ་དབུགས་འབྱུང་དྲན་པ་ཡིས། །འདོད་ཆགས་
རྣམ་རྟོག་ལྷག་རྣམས་སོ། །ཞེས་འབྱུང་བ་ལས། འདོད་ཆགས་ཤས་ཆེ་བས་མི་སྡུག་པ་བསྒོམ་པ་དང་།
རྣམ་རྟོག་ཤས་ཆེ་བས་དབུགས་འབྱུང་རྔུབ་བསྒོམ་པར་བྱ་བ་ཡིན་པའི་ཕྱིར། དང་པོ་མི་སྡུག་པ་བསྒོམ་
ཚུལ་ཡོད་དེ། ཀེང་རུས་ཆགས་བཅས་ཐམས་ཅད་ལ། །རུས་པ་རྒྱ་མཚོའི་བར་དུ་ནི། །སྤྲོ་ཞིང་སྡུད་
པས་ལས་དང་པོ། །རྐང་རུས་ནས་ནི་ཐོད་ཕྱེད་པར། །བཏང་བས་སྦྱངས་བ་བྱས་པར་བཤད། །སྨིན་
མའི་བར་དུ་སེམས་འཛིན་པས། །ཡིད་ལ་བྱེད་པ་རྫོགས་པ་ཡིན། །ཞེས་འབྱུང་བ་ཉིད་ཀྱིས། ལས་དང་
པོ་དང་ཡོངས་སུ་སྦྱངས་པ་བྱས་པ་དང་། ཡིད་ལ་བྱེད་པ་རྫོགས་པའི་བསྒོམ་ཚུལ་གསུམ་ཡོད་པའི་ཕྱིར།



218
དབུགས་འབྱུང་རྔུབ་བསྒོམ་ཚུལ།
གནས་དྲུག་པ།
མི་སྡུག་པའི་ཏིང་ངེ་འཛིན་དེ་ཇི་ལྟ་བུ་ཡིན་པའང་བཤད་དུ་ཡོད་དེ། མི་སྡུག་མ་ཆཌ་ས་བཅུ་དང་། །དམིགས་
པ་འདོད་སྣང་མིས་སྐྱེད་དོ། །ཞེས་འབྱུང་བ་ལས། ངོ་བོ་མ་ཆགས་པ་ཡིན་པ། ས་བསམ་གཏན་གྱི་
དངོས་གཞི་བཞི་དང་ཉེར་བསྡོགས་བཞི་སྟེ་བརྒྱད། བསམ་གཏན་ཁྱད་པར་ཅན་དང་། འདོད་པ་སྟེ་
བཅུ་ན་ཡོད། ཡུལ་འདོད་པའི་ཁ་དོག་དང་དབྱིབས་སོགས་ལ་དམིགས་པ་རྟེན་མིས་སྐྱེད་པ་རྣམས་
ཡིན་པའི་ཕྱིར།
གཉིས་པ་དབུགས་འབྱུང་རྔུབ་བསྒོམ་ཚུལ་ཡོད་དེ། དབུགས་རྔུབ་དབུགས་འབྱུང་དྲན་པ་ནི། །ཤེས་
རབ་ས་ལྔ་སྤྱོད་ཡུལ་རླུང་། །འདོད་རྟེན་ཕྱི་པའི་མ་ཡིན་ནོ། །ཞེས་འབྱུང་བ་ལས། ངོ་བོ་དབུགས་ནང་
དུ ་རྒྱུ་བ་དང་། ཕྱིར་འབྱུང་བ་དྲན་པ་ལས་བྱུང་བའི་ཤེས་རབ་དང༌། ས་བསམ་གཏན་གྱི་ཉེར་
བསྡོགས་དང་པོ་གསུམ། བསམ་གཏན་ཁྱད་པར་ཅན། འདོད་པ་སྟེ་ལྔ་ན་ཡོད་པ་དང་། ཡུལ་རླུང་ལ་
དམིགས་པ་དང་། རྟེན་འདོད་པའི་ལྷ་མིས་བསྐྱེད་པ་དང༌། ཆོས་འདི་པ་ཁོ་ན་ལ་ཡོད་པ་རྣམས་ཡིན་
པའི་ཕྱིར། ཕྱི་མ་འདི་གྲུབ་སྟེ། བགྲང་ལ་སོགས་པ་རྣམ་པ་དྲུག །ཅེས་འབྱུང་བ་ལས། བགྲང་བ་དང་།
རྗེས་སུ་འགྲོ་བ་དང་། འཇོག་པ་དང་། རྟོགས་པ་དང་། བསྒྱུར་བ་དང་། ཡོངས་སུ་དག་པ་སྟེ་རྒྱུ་དྲུག་
གི་སྒོ་ནས་ཐོབ་པ་ཡིན་པའི་ཕྱིར། དབུགས་འབྱུང་རྔུབ་འདི་དག་གི་ཁྱད་ཆོས་གཞན་ཡང་ཡོད་དེ།
དབུགས་རྔུབ་དབུགས་འབྱུང་གང་ལས་ལུས། །སེམས་ཅན་ཞེས་བྱ་མ་ཟིན་པའི། །རྒྱུ་མཐུན་ལས་བྱུང་
འོག་མ་ཡི། །ཡིད་ཀྱི་དེ་གཉིས་མི་རྟོགས་སོ། ཞེས་འབྱུང་བ་ལས། རང་གི་ལུས་གང་དུ་གཏོགས་པའི་
སར་གཏོགས་པ་དང༌། རྒྱུད་ཀྱིས་བསྡུས་པ་དང༌། མ་ཟིན་པ་ཡིན་པ་དང་། རྒྱུ་མཐུན་གྱི་རྒྱུ་ལས་བྱུང་
བ་དང༌། རང་དང་ས་གཅིག་པ་དང༌། གོང་སའི་སེམས་ཀྱིས་རྟོགས་ཀྱི། འོག་མའི་སྤྲུལ་སེམས་ཀྱིས་མི་
རྟོགས་པའི་ཕྱིར། །
གཉིས་པ་ལྷག་མཐོང་སྒོམ་ཚུལ་ལ་གསུམ་ཡོད་དེ། ཚོགས་ལམ། སྦྱོར་ལམ། བདེན་པ་
མངོན་རྟོགས་བསྒོམ་ཚུལ་གསུམ་ཡོད་པའི་ཕྱིར། དང་པོ་ཡོད་དེ། ཞི་གནས་གྲུབ་པར་གྱུར་པ་ཡིས། །དྲན་



219
གནས་དྲུག་པ།
ཚོགས་ལམ་དང་སྦྱོར་ལམ་བསྒོམ་ཚུལ།
པ་ཉེར་གཞག་བསྒོམ་པར་བྱ། །ལུས་ཚོར་སེམས་དང་ཆོས་རྣམས་ལ། །མཚན་ཉིད་གཉིས་སུ་ཡོངས་
བརྟགས་པས། ཞེས་འབྱུང་བ་ལས། ལུས་ཚོར་སེམས་ཆོས་བཞི་ལ་དམིགས་ནས། རྣམ་པ་རང་སྤྱིའི་
མཚན་ཉིད་གཉིས་གཉིས་ཀྱི་སྒོ་ནས་བརྟགས་ཏེ། དྲན་པ་ཉེར་གཞག་བསྒོམ་པ་ཡིན་པའི་ཕྱིར།
གཉིས་པ་སྦྱོར་ལམ་བསྒོམ་ཚུལ་ཡོད་དེ། དེ་ལས་དྲོ་བར་གྱུར་པ་འབྱུང་། །དེ་ནི་བདེན་བཞིའི་
སྤྱོད་ཡུལ་ཅན། །རྣམ་པ་བཅུ་དྲུག་དྲོ་བ་ལས། །རྩེ་མོ་དེ་ཡང་དེ་དང་འདྲ། །གཉིས་ཀ་ཆོས་ཀྱི་རྣམ་པ་
གཏོད། །གཞན་དག་གིས་ཀྱང་འཕེལ་བར་བྱེད། །དེ་ལས་བཟོད་པ་གཉིས་དེ་བཞིན། །ཐམས་ཅད་
ཆོས་ཀྱིས་འཕེལ་བར་བྱེད། །ཆེན་པོ་འདོད་གཏོགས་སྡུག་བསྔལ་ཡུལ། །དེ་ནི་སྐད་ཅིག་གཅིག་དེ་
བཞིན། །ཆོས་མཆོག་ཐམས་ཅད་ཕུང་པོ་ལྔ། །ཐོབ་པ་མ་གཏོགས་དེ་ལྟར་ན། །ངེས་འབྱེད་ཆ་མཐུན་
རྣམ་པ་བཞི། །ཞེས་འབྱུང་བ་ལས། དྲོད་སོགས་རིམ་གྱིས་འབྱུང་བ་དང་། བདེན་བཞི་ལ་དམིགས་པ་
དང༌། མི་རྟག་སོགས་བཅུ་དྲུག་གི་རྣམ་པ་ཅན་ཡིན་པ་དང༌། དང་པོ་གཉིས་དང་གསུམ་པའི་ཆུང་འབྲིང་
བྱ་རྫོགས་ཀྱི་སྐད་ཅིག་མ་དང་། བཟོད་ཆེན་དང་། ཆོས་མཆོག་དུས་མཐའི་སྐད་ཅིག་མ་དང་། ཐམས་
ཅད་ཀྱང་ཕུང་པོ་ལྔ་ལྔའི་བདག་ཉིད་ཅན་སོགས་ཡིན་པའི་ཕྱིར་དང༌། སྦྱོར་ལམ་བཞིའི་ཐོབ་པ་ནི།
མཐོང་ལམ་པའི་རྒྱུད་ལའང་ཡོད་པས་སྦྱོར་ལམ་དུ་མ་གཏོགས་པའི་ཕྱིར། སྦྱོར་ལམ་གྱི་ཁྱད་པར་
གཞན་ཡང་བཤད་དུ་ཡོད་དེ། བསྒོམ་བྱུང་མི་ལྕོགས་མེད་པ་དང༌། །ཁྱད་པར་བསམ་གཏན་ས་
པའོ། །གཉིས་ནི་འོག་ནའང་ཡོད་པའམ། །འདོད་རྟེན་ཆོས་མཆོག་བུད་མེད་ཀྱིས། །གཉིས་ཀའི་རྟེན་
ཅན་འཐོབ་པར་འགྱུར། ཞེས་འབྱུང་བ་ལས། ངོ་བོ་བསྒོམ་བྱུང་གཙོ་བོར་གྱུར་པ་དང་། བསམ་གཏན་
ས་དྲུག་གང་རུང་ལ་བརྟེན་པ་དང་། འདོད་པའི་རྟེན་ཁོ་ན་ལ་ཡོད་པ་དང་། ཆོས་མཆོག་བུད་མེད་ཀྱིས་
ཐོབ་ན། གཉིས་ཀའི་རྟེན་ཅན་འཐོབ་པ་འགྱུར་གྱི། དེ་སྐྱེས་པས་ཐོབ་ན་སྐྱེས་པའི་རྟེན་ཅན་ཁོ་ནར་འགྱུར་
བའི་ཕྱིར། སྦྱོར་ལམ་དེ་དག་གཏོང་ཚུལ་ཡོད་དེ། འཕགས་པས་དེ་དག་ས་བོར་ནས། །གཏོང་ངོ་འཕགས་
མིན་འཆི་བས་སོ། །དང་པོ་གཉིས་ཡོངས་ཉམས་པས་ཀྱང་། ཞེས་འབྱུང་བ་ལས། འཕགས་པ་ནི་སྦྱོར་



220
སྦྱོར་ལམ་བསྒོམ་ཚུལ།
གནས་དྲུག་པ།
ལམ་བསྐྱེད་པའི་ས་དེ་འཕོས་ནས་གོང་དུ་སྐྱེས་པ་ན་གཏོང་། སོ་སྐྱེ་འདོད་པ་ལ་ཆགས་བྲལ་ནི། ས་
གོང་དུ་འཕོས་པ་དང་འཆི་བས་གཏོང་། ཆགས་པ་དང་མ་བྲལ་བ་ནི་འཆི་བ་ཁོ་ནས་གཏོང་། དང་པོ་
གཉིས་ནི་སོ་སྐྱེ་ཡིན་ན་ཉམས་པས་ཀྱང་གཏོང་བ་ཡིན་པའི་ཕྱིར། བསམ་གཏན་གྱི་དངོས་གཞི་ལ་
བརྟེན་ནས་སྦྱོར་ལམ་བསྐྱེད་པ་ནི་འཆི་བ་སོགས་ཀྱིས་མི་གཏོང་སྟེ། དངོས་གཞི་དེ་ཉིད་ལ་བདེན་
མཐོང་། ཞེས་དེའི་ཚེ་དེ་ཉིད་ལ་བདེན་པ་མཐོང་བར་ངེས་པའི་ཕྱིར། ཉམས་ན་གང་ཐོབ་དང་། ཉམས་
པའི་ངོ་བོ་ཡང་བཤད་དུ་ཡོད་དེ། རྣམ་པར་ཉམས་ཚེ་སྔོན་མེད་ཐོབ། །ཉམས་པ་གཉིས་ནི་མི་ལྡན་པ།
ཞེས་འབྱུང་བ་ལས། ཐོབ་པ་ལྟ་བུ་ཉམས་ཏེ་ཐོབ་པ་ན་བཏང་བ་ཉིད་མི་འཐོབ་པར། སྔོན་མེད་པ་ཐོབ་
པ་དང༌། ཉམས་བྱ་དང་ལྡན་པ་ནི་ཉམས་པའི་ངོ་བོ་ཡིན་པའི་ཕྱིར། འཐོབ་པའི་ཕན་ཡོན་ཀྱང་ཡོད་དེ།
སྤྱིར་སྦྱོར་ལམ་ཐོབ་པས་བདེན་པ་མཐོང་བ་ལ་ཆེས་ཉེ་བར་འགྱུར་བ་དང་། ཁྱད་པར། རྩེ་མོ་ཐོབ་པ་
རྩ་མི་ཆད། །བཟོད་ཐོབ་ངན་སོང་ཡོངས་མི་འགྲོ་ཞེས་འབྱུང་བ་ལས། དེ་གཉིས་ཐོབ་ན་རིམ་པ་བཞིན་
ལོག་ལྟས་དགེ་རྩ་མི་འཅད་པ་དང་། ལས་ཉོན་གྱིས་ངན་འགྲོར་མི་སྐྱེ་བས་ཁྱབ་པའི་ཕྱིར། འོ་ན།
སྦྱོར་ལམ་གྱི་གནས་སྐབས་གང་ནས་ལམ་གཞན་དུ་འཇུག་པ་ཡོད་པ་ཡིན་ཞེ་ན། བཤད་དུ་ཡོད་དེ།
གཉིས་སློབ་རིགས་ལས་བཟློག་ནས་ནི། སངས་རྒྱས་སུ་འགྱུར་གཞན་གསུམ་ཡང་། ཞེས་འབྱུང་བ་
ལས། དྲོད་རྩེ་གཉིས་ཐོབ་པའི་ཉན་ཐོས་རང་གི་རིགས་ལས་བཟློག་ནས་སངས་རྒྱས་སུ་འགྱུར་སྲིད་
ཀྱི། བཟོད་པ་ཐོབ་ནས་མི་འགྱུར་བ་དང༌། གཞན་རང་སངས་རྒྱས་སུ་ནི་བཟོད་པ་དང་གསུམ་ཐོབ་པ་
ཡང་འགྱུར་སྲིད་པ་ཡིན་པའི་ཕྱིར། ཆོས་མཆོག་ནས་ནི་ལམ་གཞན་དུ་འང་མི་འཇུག་སྟེ། ཉན་ཐོས་རང་
ལམ་དུ་རིགས་ངེས་པའི་ཕྱིར་དང་མངོན་པ་གོང་མར་སྤང་བྱ་ཅིག་ཆར་བའི་རྒྱུན་ཞུགས་རང་རྒྱལ་དུ་
འགྱུར་བ་ཡོད་པར་གསུངས་པའང་ལུགས་གཞན་ཡིན་པའི་ཕྱིར། བྱང་སེམས་སྦྱོར་ལམ་པ་དང་། རང་
རྒྱལ་སྦྱོར་ལམ་པ་གཉིས་ནི་འདི་དང་མི་འདྲ་སྟེ། སྟོན་དང་། ཞེས་སོགས་རྐང་པ་གཉིས་འབྱུང་བ་ལས།
དེ་གཉིས་དྲོད་ནས་ལམ་གཞན་དུ་མི་འཇུག་པའི་ཕྱིར། དེའི་སྔོན་དུ་ཐར་ཆ་མཐུན། །མྱུར་བ་སྲིད་པ་



གནས་དྲུག་པ།
221
བདེན་པ་མངོན་རྟོགས་བཤད་པ།
གསུམ་གྱིས་ཐར། །ཐོས་བསམ་ལས་བྱུང་ལས་གསུམ་མོ། །མི་ཡི་ནང་ནས་འཕེན་པར་བྱེད། ཅེས་པ་
རྐང་པ་བཞིའི་ངོན་བཤད་དུ་ཡོད་དེ། ཉན་ཐོས་ཀྱི་སྦྱོར་ལམ་གྱི་སྔོན་དུ་ཚོགས་ལམ་འགྲོ་དགོས་པ་
དང༌། ཚོགས་ལམ་པ་བརྩོན་འགྲུས་དྲག་ན་ཚེ་གསུམ་གྱིས་ཐར་པ་ཐོབ་པ་དང་། ངོ་བོ་ཐོས་པ་དང་
བསམ་པ་ལས་བྱུང་བ་དང་། ལུས་ངག་ཡིད་གསུམ་གྱི་ལས་གསུམ་ཆར་ཡོད་པ་དང་། མི་ཁོ་ནའི་རྟེན་ལ་
སྐྱེ་བ་སོགས་ཡིན་པའི་ཕྱིར། །
གསུམ་པ་བདེན་པ་མངོན་རྟོགས་བཤད་དུ་ཡོད་དེ། འཇིག་རྟེན་པ་ཡིས་ཆོས་མཆོག་ལས། །ཆོས་
ཀྱི་བཟོད་པ་ཟག་པ་མེད། ཅེས་སོགས་ཀྱིས་བསྟན་ཅིང་། དེ་ཡང་། དེ་ལ་སྐད་ཅིག་བཅོ་ལྔ་ནི། མ་
མཐོང་མཐོང་ཕྱིར་མཐོང་བའི་ལམ། །ཞེས་གསུངས་པ་ཉིད་ཀྱིས། སྡུག་བསྔལ་ཆོས་བཟོད་ནས། ལམ་
རྗེས་བཟོད་ཀྱི་བར་མཐོང་ལམ་དང་། །བཅུ་དྲུག་པ་ལམ་རྗེས་ཤེས་ནི་སྒོམ་ལམ་ཁོ་ན་ཡིན་པའི་ཕྱིར་
ཏེ། རང་འགྲེལ་ལས། སྡུག་བསྔལ་ལ་ཆོས་ཤེས་པའི་བཟོད་པ་ནས་བཟུང་སྟེ། ལམ་རྗེས་སུ་ཤེས་པའི་
བཟོད་པའི་བར་གྱི་སྐད་ཅིག་མ་བཅོ་ལྔ་པོ་དེ་དག་ནི་མཐོང་བའི་ལམ་ཡིན་པའི་ཕྱིར་རོ། །ཅིའི་ཕྱིར་ཞེ་
ན། བདེན་པ་མ་མཐོང་བ་མཐོང་བའི་ཕྱིར་རོ། །བཅུ་དྲུག་པ་ལ་ནི་སྔོན་མ་མཐོང་བ་མཐོང་བ་བྱར་མེད་
ཀྱི། ཇི་ལྟར་མཐོང་པ་གོམས་པར་བྱེད་པའི་ཕྱིར་སྒོམ་པའི་ལམ་ཁོ་ན་ཡིན་ནོ། ཞེས་གསུངས་པའི་ཕྱིར།
དེས་ན། བདེན་པ་མངོན་རྟོགས་སྐད་ཅིག་བཅུ་དྲུག་ཅེས་བྱ་ཡི། མཐོང་ལམ་སྐད་ཅིག་བཅུ་དྲུག་ཏུ་མི་བྱ་
སྟེ། བདེན་པ་མངོན་རྟོགས་ཡིན་ན། མཐོང་ལམ་ཡིན་པས་མ་ཁྱབ་པའི་ཕྱིར། །
འོ་ན་བདེན་པ་མངོན་རྟོགས་ལ་གནས་པའི་གང་ཟག་ཇི་ལྟ་བུ་ཡིན་ཞེ་ན། ཞུགས་གནས་
བརྒྱུད་ཡོད་པ་ལས། དང་པོ་རྒྱུན་ཞུགས་ཞུགས་པ་ཡོད་དེ། དབང་པོ་རྣོ་རྟུལ་དེ་དག་ཏུ། །དད་དང་ཆོས་
ཀྱི་རྗེས་འབྲང་བ། །སྒོམ་པས་སྤང་བྱ་མ་སྤངས་ན། །འབྲས་བུ་དང་པོ་ལ་ཞུགས་པ། །རྣམ་ལྔའི་བར་
བཅོམ། ཞེས་འབྱུང་བ་ལས། སྔོན་དབང་པོ་རྟུལ་པོར་གྱུར་པ་མཐོང་ལམ་སྐད་ཅིག་བཅོ་ལྔ་གང་རུང་
ལ་གནས་པའི་ཚེ་དད་པའི་རྗེས་འབྲང་དང་། སྔོན་དབང་པོ་རྣོན་པོར་གྱུར་པ་དེ་ལ་གནས་པའི་ཚེ་ཆོས་



222
རྒྱུན་ཞུགས་ཞུགས་པ།
གནམདྲུག་པ།
ཀྱི་རྗེས་འབྲང་དང་། དེ་གཉིས་ནི་སྒོམ་པས་སྤང་བར་བྱ་བ་གཅིག་ཀྱང་མ་སྤངས་ནའང་རྒྱུན་ཞུགས་
ཞུགས་པ་ཡིན་ལ། སྔོན་འཇིག་རྟེན་པའི་སྒོམ་ལམ་གྱིས་འཇིག་རྟེན་པའི་སྒོམ་སྤང་ཉོན་མོངས་གཅིག་
ནས་ལྔའི་བར་སྤངས་པ་ཞིག་ཡིན་ནའང་། འབྲས་བུ་དང་པོ་ལ་ཞུགས་པ་ཉིད་ཡིན་པའི་ཕྱིར། ལམ་
བཅོ་ལྔ་པོ་གང་རུང་ལ་གནས་པ་ཕལ་ཆེར་ལ་འདོད་ཆགས་དང་བྲལ་བ་སྔོན་སོང་གི་ཕྱིར་འོང་ཞུགས་
པར་འགྱུར་ཚུལ་ཡོད་དེ། གཉིས་པ་ལ། །དགུ་པ་ཚུན་ཆད་ཟད་པ་ཡིན། ཞེས་འབྱུང་བ་ལས། མཐོང་
ལམ་གྱི་སྔ་རོལ་ཏུའཇིག་རྟེན་པའི་སྒོམ་སྤངས་སུ་གྱུར་པའི་འདོད་ཉོན་དྲུག་པ་ནས། དགུ་པ་ཚུན་ཆད་
དེ་བརྒྱད་པའི་བར་ཟད་པར་བྱས་པ་ཉིད་ཀྱིས་དེར་འགྱུར་བའི་ཕྱིར། ཕྱིར་འོང་ཞུགས་འབྲས་ལ་
ཆགས་བྲལ་སྔོན་སོང་འདི་ཙམ་གྱི་ཆོག་གིས། ལམ་དེའི་སྔ་རོལ་ཏུ་འཇིག་རྟེན་པའི་སྒོམ་སྤངས་སུ་
གྱུར་པའི་འདོད་ཉོན་མཐའ་དག་ལ་ཆངས་བྲལ་བྱས་པ་མི་དགོས་ཏེ། མངོན་པ་གོང་མའི་ཊིཀྐར། འདི་
ལ་ཡང་མཐོང་ལམ་གྱི་སྔོན་དུ་ཕལ་ཆེར་ལ་འདོད་ཆགས་དང་བྲལ་བ་དང་སྒོམ་ལམ་གྱིས་ཐོབ་པ་
གཉིས་ཡོད་ལ། སྔ་མ་ཆགས་བྲལ་སྔོན་སོང་དུ་འདོད་པ་ནི་ཧ་ཅང་ཐལ་བའོ། །ཞེས་གསུངས། དེ་
ལྟར་བྱས་ན་ཆགས་བྲལ་སྡོན་སོང་གི་ཕྱིར་འོད་ལ། ཆགས་བྲལ་སྡོན་སོང་གིས་མ་ཁྱབ་པའམ།
ཆགས་བྲལ་སྔོན་སོང་གི་ ཕྱིར་འོང་མེད་པ་གང་བདེ་བྱེད་དོ། །ཡང་ལམ་དེ་གང་རུང་ལ་གནས་པ་
ཆགས་བྲལ་སྔོན་སོང་གི་ཕྱིར་མི་འོང་ཞུགས་པར་འགྱུར་ཚུལ་ཡོད་དེ། འདོད་པའང་ཡང་ན་གོང་མ་
ལས། །ཆགས་བྲལ་གསུམ་པ་ལ་ཞུགས་པ། ཞེས་འབྱུང་བ་ལས། མཐོང་ལམ་གྱི་སྔ་རོལ་ཏུ་འཇིག་
རྟེན་པའི་སྒོམ་སྤངས་སུ་གྱུར་པའི་འདོད་ཉོན་དང་། ཅི་ཡང་མེད་མན་ཆད་ཀྱི་ཉོན་མོངས་ལ་ཆགས་པ་
དང་བྲལ་བར་བྱས་པ་ཉིད་ཀྱིས་དེར་འགྱུར་བའི་ཕྱིར། ལམ་བཅོ་ལྔ་ལ་གནས་པའི་རྗེས་འབྲང་
གཉིས་ཀྱིས་འབྲས་གནས་ཐོབ་ཚུལ་ཡོད་དེ། གང་ཞིག་གང་ལ་ཞུགས་པ་ནི། །བཅུ་དྲུག་པ་ལ་དེ་
འབྲས་གནས། །དེ་ཚེ་དབང་པོ་རྣོ་རྟུལ་དག །དད་པས་མོས་དང་མཐོང་བས་ཐོབ། ཅེས་འབྱུང་བ་
ལས། དེ་གཉིས་ཀྱིས་བཅུ་དྲུག་པ་ལམ་རྗེས་ཤེས་ཐོབ་པ་དེའི་ཚེ། །རྒྱུན་ཞུགས་འབྲས་གནས་ཐོབ་ཅིང་།
ས
བ



གནས་དྲུག་པ།
རྒྱུན་ཞུགས་འབྲས་གནས།
223
དུས་དེ་ན་རྗེས་འབྲང་གཉིས་ལ་དད་མོས་པ་དང་། མཐོང་ཐོབ་པ་ཞེས་བརྗོད་པའི་ཕྱིར། འོ་ན། དེ་ལྟ་
བུའི་རྒྱུན་ཞུགས་འབྲས་གནས་དེ་སྤྱིར་ཕྱིར་འོང་ཞུགས་པ་ཡིན་ནམ་ཞེ་ན། མ་ཡིན་ཏེ། འབྲས་ཐོབ་
འབྲས་བུའི་ཁྱད་པར་གྱི། །ལམ་ཐོབ་མེད་པས་དེ་ཡི་ཕྱིར། །འབྲས་གནས་ཁྱད་པར་བྱ་བའི་ཕྱིར། །མི་
བརྩོན་པ་ནི་ཞུགས་མ་ཡིན། ཞེས་འབྱུང་བ་ལས། དེས་རྒྱུན་ཞུགས་ཀྱི་འབྲས་བུ་ཙམ་ཐོབ་པ་ཡིན་གྱི།
རྒྱུན་ཞུགས་འབྲས་གནས་ཁྱད་པར་ཅན་མ་ཡིན་པའི་ཕྱིར་ཏེ། དེ་ཕྱིར་འོང་གི་འབྲས་བུ་ཐོབ་ཕྱིར་དུ་
བརྩོན་པའི་བར་ཆད་མེད་ལམ་ལ་གནས་བཞིན་པ་མ་ཡིན་པའི་ཕྱིར་དང་། འབྲས་བུ་སྔ་མ་སྔ་མའི་
ཙམ་པོ་བ་དང་
། ཕྱི་མ་ཕྱི་མའི་ཞུགས་པ་དུས་མཉམ་དུ་ཐོབ་པར་མ་ངེས་པའི་ཕྱིར། ས་དང་ས་ན་ཉེས་རྣམ་
དགུ །དེ་བཞིན་དུ་ནི་ཡོན་ཏན་རྣམས། །ཆུང་དང་འབྲིང་དང་ཆེ་རྣམས་ཀྱི། །ཆུང་ངུ་ལ་སོགས་ཐ་དད་
ཕྱིར། ཞེས་འབྱུང་བ་ལས། འཇིག་རྟེན་པའི་སྒོམ་ལམ་དགུ་དང་། འཇིག་རྟེན་པའི་སྒོམ་སྤང་ཉོན་
མོངས་དགུ་སྤང་གཉེན་གྲངས་སྤྱོད་དུ་སྦྱོར་བར་བྱ་བ་ཡིན་པའི་ཕྱིར། །དེ་ཡང་རྒྱུན་ཞུགས་འབྲས་གནས་
ལ་སྤང་བྱ་སྤོང་ཚུལ་གྱི་སྒོ་ནས་སྤང་བྱ་གཅིག་ཆར་བ་དང༌། རིམ་གྱིས་པ་གཉིས་ཡོད་དེ། འདི་གཉིས་
ཀྱི་ཁྱད་པར་ནི། རྒྱུན་ཞུགས་ཡིན་པ་གཞིར་བཅས་ལ། བསམ་གཏན་དང་པོའི་དངོས་གཞི་སྙོམས་
འཇུག་གིས། འཇིག་རྟེན་པའི་སྒོམ་སྤང་དུགྱུར་པའི་འདོད་ཉོན་ལ་ཆགས་བྲལ་སྔོན་དུ་མ་བཏང་བར།
བསམ་གཏན་དང་པོའི་ཉེར་བསྡོགས་མི་ལྕོགས་མེད་ལ་བརྟེན་ནས་ཁམས་གསུམ་གྱི་སྒོམ་སྤང་ཉོན་
མོངས་སྤོང་བ་དེ། སྔ་མའི་ངོ་བོ་དང༌། དེ་ཡིན་པ་གཞིར་བཅས་ལ། ཆགས་བྲལ་སྔོན་དུ་བཏང་ནས་
ཁམས་གསུམ་གྱི་སྒོམ་སྤང་ཉོན་མོངས་སྤོང་བ་དེ་ཕྱི་མའི་ངོ་བོར་འཇོག་གི ཁམས་གསུམ་གྱི་སྒོམ་
སྤང་ཉོན་མོངས་གཅིག་ཆར་སྤོང་བ་དང་། རིམ་གྱིས་སྤོང་བའི་ཆ་ནས་འཇོག་པ་མ་ཡིན་ཏེ། དེ་གསུམ་
རིམ་གྱིས་སྤོང་བའི་སློབ་པ་འཕགས་པ་མེད་པའི་ཕྱིར་ཏེ། འདོད་ཉོན་སྤངས་བའི་གང་ཟག་ཡིན་ན།
གཟུགས་གཟུགས་མེད་གྱི་ཉོན་མོངས་སྤངས་དགོས་པའི་ཕྱིར་ཏེ། འདོད་པའི་སས་བསྡུས་ཀྱི་གང་
ཟག་གི་བདག་འཛིན་སྤངས་པའི་གང་ཟག་ཡིན་ན་ཕྱི་མ་གཉིས་སྤངས་དགོས་པའི་ཕྱིར། མ་གྲུབ་ན།



224
རྒྱུན་ཞུགས་སྲིད་པ་ལན་བདུན་པ་བ།
གནས་དྲུག་པ།
འདོད་པའི་སས་བསྡུས་ཀྱི་གང་ཟག་གི་བདག་འཛིན་སྤངས་པའི་ཕྱི་རོལ་པའང་ཡོད་པར་འདོད་
དགོས་ལ། དེ་ལྟར་ན་འབྲལ་བའི་དོན་དུ་བསྒོམ་གཙོའི་ཕྱིར། །ཞེས་པ་དང་། འདི་ཡུལ་སུན་དབྱུང་
མེད་པར་ནི། །དེ་སྤོང་བར་ནི་ནུས་མ་ཡིན། །ཞེས་པ་མང་པོ་དང་འགལ་ལོ། །དང་པོ་སྤང་བྱ་གཅིག་
ཆར་བའི་རྒྱུན་ཞུགས་འབྲས་གནས་ལ་ཁྱད་པར་ཅན། འདོད་ཉོན་དགུ་པ་དང་། སྲིད་ཉོན་དགུ་པའི་
དངོས་གཉེན་ལ་གནས་པ་དང་མི་གནས་པའི་ཙམ་པོ་བ་གཉིས་ལས། དང་པོ། དགྲ་བཅོམ་ཞུགས་པ་
དང༌། །དེས་འདོད་ཉོན་དགུ་པ་དང༌། སྲིད་ཉོན་དགུ་པ་སྤངས་པའི་ཚེ། དགྲ་བཅོམ་འབྲས་གནས་སུ་
འཇོག་སྟེ། དགྲ་བཅོམ་ཐོབ་པ་ལ་ངེས་པར་བསམ་གཏན་གྱི་དངོས་གཞི་ཐོབ་མི་དགོས་པའི་གནད་
ཀྱིས་སོ། །མངོན་པ་གོང་མར་སྤང་བྱ་གཅིག་ཆར་བའི་རྒྱུན་ཞུགས་ལ་མཐོང་ཆོས་ཞི་དང་། བར་འདའ་
བ་དང་སྐྱེ་འདའ་བ་དང་གསུམ་བཤད་དེ། འདིར་ཡང་མི་རུང་བ་མེད་དོ། ཕྱི་མ་སྤང་བྱ་རིམ་གྱིས་པའི་
རྒྱུན་ཞུགས་ལའང་སྐྱེ་བ་ལེན་ཚུལ་གྱིས་སྒོ་ནས་རྒྱུན་ཞུགས་སྲིད་པ་ལན་བདུན་པ་བ་དང་། རིགས་ནས་
རིགས་སྐྱེ་གཉིས་ཡོད་ལ། དང་པོ་ལའང་གཉིས་ལས་དང་པོ་ངེས་པའི་རྒྱུན་ཞུགས་སྲིད་པ་ལན་བདུན་
པ་བ་ཡོད་དེ། འབྲས་གནས་སྒོམ་སྤང་བྱ་མ་ཟད། །རེ་ལྟར་ཐོགས་ན་ལན་བདུན་པ། ཞེས་འབྱུང་བ་
ལས། སྤངས་རྟོགས་ཀྱི་ཁྱད་པར་རྒྱུན་ཞུགས་ཀྱི་འབྲས་བུ་གསར་དུ་ཐོབ་པའི་འབྲས་བུ་ལ་གནས་ཤིང་། །
འཇིག་རྟེན་པའི་ཁམས་གསུམ་གྱི་སྒོམ་སྤང་ཉོན་མོངས་གཅིག་ཀྱང་མ་སྤངས་པ་དང༌། སྐྱེ་བ་ལེན་
ཚུལ་གྱིས་ཁྱད་པར། འདོད་པར་རིགས་མཐུན་གྱི་སྐྱེ་སྲིད་བདུན་ངེས་པར་ལེན་པ་ཞིག་ལ་འཇོག་པའི་
ཕྱིར་ཏེ། རང་འགྲེལ་ལས། དེ་ལྟར་ཉོན་མོངས་པ་རྣམ་པ་དགུ་པོ་དེ་དག་ཐམས་ཅད་དུ། འབྲས་གནས་
སྒོམ་སྤང་བྱ་མ་ཟད། །རེ་ལྟར་ཐོགས་ན་ལན་བདུན་པ། །འབྲས་བུ་ལ་གནས་པ་གང་ཞིག་སྒོམ་པས་
སྤང་བར་བྱ་བའི་ཉོན་མོངས་པ་གཅིག་ཀྱང་མ་སྤངས་པ་དེ་ནི་རྒྱུན་དུ་ཞུགས་པ་ཡིན་ལ། ཚེ་བདུན་
གྱི་བར་དུ་སྐྱེ་བས་ན། ལན་བདུན་པའོ། །ཐམས་ཅད་ནི་མ་ཡིན་པས། རེ་ལྟར་ཐོགས་ན་ཞེས་བྱ་བ་ནི་
ཐམས་ཅད་ཀྱི་ཐ་ཤལ་བའི། །ཞེས་གསུངས་པའི་ཕྱིར། དེ་ཡང་མིར་སྐྱེ་སྲིད་བདུན། བར་སྲིད་བདུན་



གནས་དྲུག་པ་
རྒྱུན་ཞུགས་སྲིད་པ་ལན་བདུན་པ་བ།
225
དེ་བཞིན་དུ་ལྷར་སྐྱེ་སྲིད་བདུན། བར་སྲིད་བདུན་ཏེ་སྲིད་པ་ཉི་ཤུ་རྩ་བརྒྱད་ལེན་པ་ཡིན་ཏེ། རང་
འགྲེལ་ལས། བྱེ་བྲག་ཏུ་སྨྲ་བ་རྣམས་ན་རེ། དེ་ནི་དེ་ལས་གཞན་པའི་སྐྱེ་བའི་སྲིད་པ་བདུན་དང་།
སྲིད་པ་བར་མ་བདུན་དུ་མི་རྣམས་ཀྱི་ནང་དུ་ཉིང་མཚམས་སྦྱོར་བར་བྱེད་ལ། དེ་བཞིན་དུ་ལྷ་དག་གི་
ནང་དུ་ཡང་ཉིང་མཚམས་སྦྱོར་བར་བྱེད་དེ། དེ་ལྟར་སྲིད་པ་ཉི་ཤུ་རྩ་བརྒྱད་ཀྱི་བར་དུ་ཉིང་མཚམས་
སྦྱོར་བར་བྱེད་དོ། ཞེས་གསུངས་པའི་ཕྱིར། འོ་ན་སྲིད་པ་ལན་བདུན་པ་བ་མ་ཡིན་པར་འགྱུར་རོ་ཞེ་ན་
སྐྱོན་མེད་དེ། དེས་བླང་བྱའི་སྲིད་པ་རྣམས་བདུན་ཚན་དུ་འདྲ་བས་དེ་ལྟར་བརྗོད་པའི་ཕྱིར་དཔེར་ན།
བདུན་ཚན་ལྔ་ལ་མཁས་པའི་དགེ་སློང་ལ། གནས་ལྔ་ལ་མཁས་པའི་དགེ་སློང་དང༌། ཤིང་ལོ་མ་རེ་
ལ་འདབ་མ་བདུན་བདུན་ཡོད་ཀྱང་། བདུན་ཚན་དུ་འདྲ་བས། འདབ་མ་བདུན་པ་ཞེས་བརྗོད་པ་
བཞིན་ཏེ། རང་འགྲེལ་ལས། སྲིད་པ་བདུན་ཚན་དུ་འདྲ་བའི་ཕྱིར། ཞེས་དང་། གནས་བདུན་ལ་
མཁས་པ་ཞེས་བྱ་བ་དང་། འདབ་མ་བདུན་པ་ཞེས་བྱ་བ་བཞིན་ནོ། ཞེས་ཟེར་རོ། ཞེས་གསུངས་པའི་
ཕྱིར། འོ་ན། སྲིད་པ་ཉི་ཤུ་རྩ་བརྒྱད་ལེན་པ་དེ་ལྟར་ཡིན་ན། མདོ་ལས། གང་ཟག་ལྟ་བ་ཕུན་སུམ་
ཚོགས་པ། སྲིད་པ་བརྒྱད་པ་མངོན་པར་འགྲུབ་པ་གང་ཡིན་པ་དེ་ནི་གནས་མ་ཡིན་ཞིང་། གོ་སྐབས་
མེད་དེ། འདི་ནི་གནས་མེད་དོ། ཞེས་གསུངས་པ་དང་འགལ་ལོ་ཞེ་ན། མི་འགལ་ཏེ། འགྲོ་བ་རིགས་
མཐུན་གཅིག་ཏུ་སྐྱེ་སྲིད་བརྒྱད་པ་མི་ལེན་པ་ལ་དགོངས་པའི་ཕྱིར་དང་། སྒྲ་ཟིན་ལྟར་བྱེད་ན། བར་
སྲིད་རྣམས་ཀྱང་མི་ལེན་པར་ཐལ་བའི་ཕྱིར་ཏེ། རང་འགྲེལ་ལས། འགྲོ་བ་གཅིག་ཏུ་དགོངས་པ་ཡིན་
ནོ། །འོན་ཏེ་སྒྲ་ཇི་བཞིན་དུ་བརྟགས་ན་ནི་སྲིད་པ་བར་མ་ཡང་ཡོད་པར་མི་འགྱུར་རོ། །ཞེས་གསུངས་
པའི་ཕྱིར། འདོད་པར་རིགས་མཐུན་གྱི་སྐྱེ་སྲིད་བདུན་ཁོ་ན་ལེན་གྱི། བརྒྱད་ཕན་ཆད་མི་ལེན་པའི་རྒྱུ་
མཚན་ཡོད་དེ། རང་འགྲེལ་ལས། བར་སྐབས་སུ་ཡང་འཕགས་པའི་ལམ་མངོན་དུབྱེད་ཅིང་། ཡོངས་
སུ་མྱ་ངན་ལས་མི་འདའ་སྟེ། དེ་སྲིད་དུ་སྲིད་པར་མྱོང་བར་འགྱུར་བའི་ལས་ཀྱི་སྟོབས་བསྐྱེད་པའི་ཕྱིར་
རོ། །ཞེས་བདུན་ཁོ་ན་ལེན་པའི་ལས་བསགས་པར་གསུངས་པ་དང༌། ཅིའི་ཕྱིར་སྲིད་པ་བརྒྱད་པ་



226
རྒྱུན་ཞུགས་སྲིད་པ་ལན་བདུན་པ་བ།
གནས་དྲུག་པ།
མངོན་པར་མི་འགྲུབ་ཅེ་ན། དུས་དེ་སྲིད་ཀྱིས་གདོན་མི་ཟ་བར་ཡོངས་སུ་སྨིན་པར་འགྱུར་རོ། །ལམ་
དེ་ནི་དེ་འདྲ་ཡིན་ཏེ། སྦྲུལ་གོམས་པ་བདུན་པས་ཟིན་པ་ལྟ་བུ་དང་རིམས་ཉིན་བཞི་པ་བཞིན་ནོ། །ཞེས་
གསུངས་པའི་ཕྱིར། ངེས་པའི་རྒྱུན་ཞུགས་སྲིད་པ་ལན་བདུན་པ་བ་ལ་ལྷ་མིའི་རྟེན་ཅན་གཉིས་སུ་ཡོད་
ཅིང་གཉིས་པོ་རིམ་པ་བཞིན། ལྷའི་རྟེན་ལ་མྱང་འདས་མངོན་དུ་བྱེད་པ་དང༌། མིའི་རྟེན་ལ་མྱོང་
འདས་ངོན་དུ་བྱེད་པར་ངེས་པ་ཡིན་པའི་ཕྱིར་ཏེ། རང་འགྲེལ་ལས། གང་ཞིག་མིའི་ནང་དུ་རྒྱུན་དུ་
ཞུགས་པར་གྱུར་པ་དེ་ནི། དེ་ཁོ་ནར་འོངས་ནས་ཡོངས་སུ་མྱ་ངན་ལས་འདའ་ལ། གང་ཞིག་ལྷ་དག་
གི་ནང་དུ་རྒྱུན་དུ་ཞུགས་པར་གྱུར་པ་དེ་ནི་དེ་ཁོ་ནར་འོངས་ནས་ཡོངས་སུ་མྱ་ངན་ལས་འདའོ། །ཞེས་
གསུངས་པའི་ཕྱིར། དེ་ལ་མདོ་སྡེ་པ་ནི་ལྷ་མི་བསྡོམས་པའི་ནང་དུ་སྐྱེ་སྲིད་བདུན་ཁོ་ན་ལེན་པར་
འདོད་ཀྱང་། བྱེ་བྲག་སྨྲ་བའི་ལུགས་ལ། ལྷ་མི་གང་གི་རྟེན་ཅན་ཡིན་ཡང་། ལྷར་སྐྱེ་སྲིད་བདུན།
མིར་སྐྱེ་སྲིད་བདུན་ཏེ་སྐྱེ་སྲིད་བཅུ་བཞི་ལེན་པར་བཤད་པ་ལྟར་ལེགས་པ་ཡིན་ཏེ། རང་འགྲེལ་ལས།
འོད་སྲུངས་པ་རྣམས། ལྷ་རྣམས་སུ་ལན་བདུན། མི་རྣམས་སུ་ལན་བདུན། ཞེས་སོ་སོར་ཡང་འདོན་
པས། འདི་ལ་མངོན་པར་ཞེན་པར་མི་བྱའོ། །ཞེས་དང་། ཉན་སར་ཡང་། ལྷ་དང་མིར་ལན་བདུན་
བདུན་མཚམས་སྦྱར་ཞིང་འཁོར་ནས་སྡུག་བསྔལ་མཐར་བྱེད་པ། ཞེས་གསུངས་པ་ཡིན་པའི་ཕྱིར།
ལེན་ཚུལ་ལ་མངོན་པ་བ་ཁ་ཅིག །ལྷའི་རྟེན་ལ་རྒྱུན་ཞུགས་ཐོབ་ན་སྔོན་ལ་ལྷར་སྐྱེ་སྲིད་དྲུག་བར་མ་
ཆད་དུ་བླངས། དེ་ནས་མིར་སྐྱེ་སྲིད་བདུན་བླངས། མཐར་ལྷའི་རྟེན་ལ་མྱང་འདས་མངོན་དུ་བྱེད་ཅིང་།
མིའི་རྟེན་ལ་རྒྱུན་ཞུགས་ཐོབ་ན། སྔོན་ལ་མིའི་སྐྱེ་སྲིད་དྲུག་ལེན་པ་སོགས་སྔར་བཞི་ནོ། །ཞེས་
གསུངས། དེ་ནི་མི་ལེགས་ཏེ། མངོན་པ་འོག་མ་འདི་སྐོར་དུ་ཆེར་མི་གསལ་ཡང་། གོང་མར་ལྷ་དང་
མི་རྣམས་སུ་ཡས་མན་དུ་སྲིད་པ་འཁོར་བར་བྱས་ནས། ཞེས་གསུངས་པའི་ཊིཀྐར། ལྷའི་རྟེན་ལ་རྒྱུན་
ཞུགས་ཐོབ་ན་སྔོན་ལ་མིར་སྐྱེ་སྲིད་གཅིག་དང་། དེ་ནས་ལྷར་སྐྱེ་སྲིད་གཅིག་དང༌། དེ་ནས་མིར་ཏེ་
བཅུ་བཞིའི་ཐ་མ་ལྷའི་རྟེན་ལ་མྱང་འདས་མངོན་དུ་བྱེད་པ་དང༌། དེ་བཞིན་དུ་མིའི་རྟེན་ལ་རྒྱུན་



གནས་དྲུག་པ།
རྒྱུན་ཞུགས་རིགས་ནས་རིགས་སྐྱེ།
227
ཞུགས་ཐོབ་ན། སྔོན་ལ་ལྷར་སྐྱེ་སྲིད་གཅིག་དང༌། དེ་ནས་མིར་སྐྱེ་སྲིད་གཅིག་དང་། དེ་ནས་ལྷར་ཏེ་
བཅུ་བཞིའི་ཐ་མ་མིའི་རྟེན་ལ་མྱང་འདས་མངོན་དུ་བྱེད་པར་གསུངས་པས། བློ་མུན་བསལ་བའི་
ཕྱིར་རོ། །གཞུང་རྩ་བས་དངོས་སུ་མ་བསྟན་ཡང་། མ་ངེས་པའི་རྒྱུན་ཞུགས་སྲིད་པ་ལན་བདུན་པ་བ་
ཡང་ཁས་ལེན་དགོས་ཏེ། རང་འགྲེལ་ལས། མཆོག་ཏུ་ཐོགས་ན་ལན་བདུན་པ་གཞན་ཡང་ཡོད་མོད་
ཀྱི་མ་ངེས་པས་མ་བརྗོད་དོ། །ཞེས་གསུངས་པའི་ཕྱིར། འོ་ན་ངེས་པའི་རྒྱུན་ཞུགས་སྲིད་པ་ལན་བདུན་པ་
བས་ཕྱིར་འོང་དང་། ཕྱིར་མི་འོང་གི་འབྲས་བུ་ངེས་པར་མངོན་དུ་བྱེད་དགོས་ན། སྐྱེ་སྲིད་གང་གི་རྟེན་ལ་
བྱེད་པ་ཡིན་ཞེ་ན། གསལ་བར་བཤད་པ་མ་མཆིས་མོད་ཀྱང་། བཅུ་གསུམ་པའི་རྟེན་ལ་ཕྱིར་འོང་དང་།
བཅུ་བཞི་པའི་རྟེན་ལ་ཕྱིར་མི་འོང་དང་། དགྲ་བཅོམ་པའི་འབྲས་བུ་མངོན་དུ་བྱེད་པ་ཉིད་ངེས་པའོ། །
གཉིས་པ་རྒྱུན་ཞུགས་རིགས་ནས་རིགས་སྐྱེ་བཤད་དུ་ཡོད་དེ། རྣོ་གསུམ་རྣམ་བཞི་ལས་གྲོལ་བ། །ཚེ་
གཉིས་གསུམ་དུ་རིགས་ནས་རིགས། ཞེས་འབྱུང་བ་ལས། སྤངས་པའི་ཁྱད་པར་འཇིག་རྟེན་པའི་སྒོམ་
སྤང་དུ་གྱུར་པའི་འདོད་ཉོན་གསུམ་མམ་བཞི་སྤངས་པ། རྟོགས་པའི་ཁྱད་པར་རྒྱུན་ཞུགས་ཀྱི་འབྲས་
བུ་གསར་དུ་ཐོབ་པའི་འབྲས་བུ་ལ་གནས་པ། སྐྱེ་བ་ལེན་ཚུལ་གྱི་ཁྱད་པར་འདོད་པར་རིགས་མཐུན་
གྱི་སྐྱེ་སྲིད་གཉིས་སམ་གསུམ་ལེན་ཅིང་། བཞི་པ་མི་ལེན་པ་ཞིག་ལ་འཇོག་པའི་ཕྱིར་ཏེ། རང་འགྲེལ་
ལས། རྒྱུན་དུ་ཞུགས་པ་དེ་ཉིད་རྒྱུ་གསུམ་གྱིས་ན་རིགས་ནས་རིགས་སུ་སྐྱེ་བ་ཡིན་ཏེ། ཉོན་མོངས་
པ་སྤངས་པ་ལས་ནི་ཉོན་མོངས་པའི་རྣམ་པ་གསུམ་མམ་བཞི་སྤངས་པའི་ཕྱིར་རོ། །དབང་པོ་ལས་ནི་
དེའི་གཉེན་པོ་ཟག་པ་མེད་པའི་དབང་པོ་ཐོབ་པའི་ཕྱིར། སྐྱེ་བ་ལས་ནི་ཚེ་གཉིས་སམ་གསུམ་ལུས་
པའི་ཕྱིར་རོ། །ཞེས་གསུངས། འཇིག་རྟེན་པའི་སྒོམ་སྤངས་སུ་གྱུར་པའི་འདོད་ཉོན་ལྔ་པ་སྤངས་པའི་
རིགས་ནས་རིགས་སྐྱེ་མི་འོང་བ་ནི། དེ་ཡོད་ན། དེ་ལྟ་བུའི་འདོད་ཉོན་དྲུག་པའང་སྤངས་པ་ཡོད་དགོས་
པའི་ཆ་ནས་ཡིན་ཏེ། འཇིག་རྟེན་པའི་སྒོམ་སྤང་། འདོད་ཉོན་མོངས་དྲུག་པ་གཅིག་པུས་ཕྱིར་འོང་གི་
འབྲས་བུ་ཚེ་འདིར་ཐོབ་པ་ལ་གེགས་བྱ་མི་ནུས་པའི་ཕྱིར་ཏེ། རང་འགྲེལ་ལས། ཅིའི་ཕྱིར། རྣམ་པ་ལྔ་



གནས་དྲུག་པ།
228
རྒྱུན་ཞུགས་རིགས་ནས་རིགས་སྐྱེ།
སྤངས་པའི་ཕྱིར་མ་ཡིན་ཞེ་ན། དེ་སྤངས་ན་དྲུག་པའང་གདོན་མི་ཟ་བར་སྤོང་བའི་ཕྱིར། ཞེས་
གསུངས། འོ་ན། ཕྱིར་འོང་འབྲས་གནས་ཁྱད་པར་ཅན་ཚེ་གཅིག་བར་ཆད་གཅིག་པས། ཕྱིར་མི་འོང་
གི་འབྲས་བུ་ཐོབ་པ་ལ་འཇིག་རྟེན་པའི་སྒོམ་སྤངས་སུ་གྱུར་བའི་འདོད་ཉོན་དགུ་པ་གཅིག་པུས་བར་
ཆད་བྱ་མི་ནུས་པར་འགྱུར་རོ་ཞེ་ན། མི་མཚུངས་ཏེ་ཕྱིར་མི་འོང་གི་འབྲས་བུ་ཐོབ་པ་ལ། འཇིག་རྟེན་
པའི་སྒོ་སྤངས་སུ་གྱུར་པའི་འདོ་ཉོན་ཐམས་ཅད་ལས་འདས་དགོས། ཕྱིར་འོང་གི་འབྲས་བུ་ཐོབ་པ་
ལ་དེ་མི་དགོས་པའི་ཕྱིར་ཏེ། རང་འགྲེལ་ལས། དེའི་རྣམ་པ་གཅིག་གིས་ན། བར་ཆད་གཅིག་པ་བཞིན་དུ་
འབྲས་བུ་ལ་གེགས་བྱ་བར་མི་ནུས་ཏེ། ཁམས་ལས་མི་འདའ་བའི་ཕྱིར་རོ། །ཞེས་གསུངས། །རྒྱུན་
ཞུགས་རིགས་ནས་རིགས་སྐྱེ་ལ་དབྱེ་ན། ལྷའི་རིགས་ནས་རིགས་སྐྱེ་དང་། མིའི་རིགས་ནས་རིགས་
སྐྱེ་གཉིས་ཡོད་ལ། དང་པོ་ཡིན་ན་འདོད་ལྷར་སྐྱེ་སྲིད་གཉིས་སམ་གསུམ་བླངས་ནས་རྟེན་དེ་ལ་མྱང་
འདས་མངོན་དུ་བྱེད་པ་དང༌། ཕྱི་མ་ཡིན་ན། མིར་སྐྱེ་སྲིད་གཉིས་སམ་གསུམ་བླངས་ནས་རྟེན་དེ་ལ་
མྱང་འདས་མངོན་དུ་བྱེད་པས་ཁྱབ་པ་ཡིན་ཏེ། རང་འགྲེལ་ལས། དེ་ལྷའི་རིགས་ནས་རིགས་སུ་སྐྱེ་
བ་ན་ལྷ་དག་གི་ནང་དུ་རིགས་གཉིས་སམ་གསུམ་དུ་འཁོར་ནས། ལྷའི་རིགས་དེ་འམ་གཞན་དུ་
ཡོངས་སུ་མྱ་ངན་ལས་འདའ་བ་གང་ཡིན་པའོ། །མིའི་རིགས་ནས་རིགས་སུ་སྐྱེ་བ་ནི་མི་དག་གི་ནང་
དུ་གཉིས་སམ་གསུམ་དུ་འཁོར་ནས་གླིང་དེ་འམ་གཞན་དུ་ཡོངས་སུ་མྱ་ངན་ལས་འདའ་བ་གང་ཡིན་
པའོ། །ཞེས་དང་། དོན་གསལ་ལས། ལྷའི་རིགས་དེའམ་གཞན་དུ་ཞེས་བྱ་བ་ནི་འདི་ལྟ་སྟེ། སུམ་ཅུ་
རྩ་གསུམ་པ་དག་གི་ནང་བདེན་པ་རྣམས་མཐོང་ནས་རིགས་གཉིས་སམ་གསུམ་དུ་འཁོར་ཏེ། སུམ་ཅུ་
རྩ་གསུམ་པ་དེ་ཉིད་ཀྱི་ནང་དུ་ཡོངས་སུ་མྱ་ངན་ལས་འདའ་བའམ། གཞན་རྒྱལ་ཆེན་རིགས་བཞིའམ།
འཐབ་བྲལ་བ་རྣམས་ཀྱི་ནང་དུ་ཡོངས་སུ་མྱ་ངན་ལས་འདའ་བ་ལྟ་བུ་སྟེ། དེ་བཞིན་དུ་གཞན་དག་ལ་
ཡང་སྦྱར་བར་བྱའོ། །ཞེས་གསུངས་པའི་ཕྱིར་རོ། །ཊིཀ་བྱེད་ཁ་ཅིག །འགྲེལ་བཤད་འདི་རྣམས་
འདོད་པར་རིགས་མཐུན་གྱི་སྐྱེ་སྲིད་བཞི་པ་ལེན་པའི་རིགས་ནས་རིགས་སྐྱེ་བསྟན་པ་ཡིན་ཏེ། སུམ་



གནམདྲུག་པ།
ཕྱིར་འོང་སྐོར།
229
ཅུ་རྩ་གསུམ་དུ་སྐྱེ་སྲིད་གསུམ་བླངས་ནས། རྒྱལ་ཆེན་རིགས་བཞིའི་རྟེན་ལ་མྱང་འདས་མངོན་དུ་བྱེད་
པའི་དེ་བསྟན་པས་སོ། །ཞེས་ཟེར་རོ། །དེ་ནི་ཤིན་ཏུ་མི་འཐད་དེ། ལུང་གི་འབྲུ་མ་ནོན་པའི་བཤད་
པ་ཡིན་པའི་ཕྱིར། སུམ་ཅུ་རྩ་གསུམ་པ་དག་གི་ནང་དུ་རིགས་གཉིས་སམ་ཞེས་པ་དང་། རྒྱལ་ཆེན་
རིགས་བཞི་པའམ་ཞེས་པ་སྦྱོར་ཞིང་། གསུམ་དུ་འཁོར་ཞེས་དང༌། སུམ་ཅུ་རྩ་གསུམ་པ་དེ་ཉིད་ཀྱི་ནང་
ཞེས་པ་སྦྱོར་རྒྱུ་ཡིན་པའི་ཕྱིར། །
ཕྱིར་འོང་སྐོར་བཤད་དུ་ཡོད་དེ། ཞུགས་པ་འཆད་པའི་དབང་དུ་བྱས་ནས། རྣམ་པ་ལྔ་ཡི་བར་
བཅོམ་པ། །གཉིས་པ་ལ་ནི་ཞུགས་པའང་ཡིན། ཞེས་གསུངས་པ་དང་། འབྲས་གནས་འཆད་པའི་
དབང་དུ་བྱས་ནས། རྣམ་པ་དྲུག་པ་ཟད་གྱུར་པ། དེ་ནི་ལན་གཅིག་ཕྱིར་འོང་བ། །ཉེས་ཆ་བདུན་ནམ་
བརྒྱད་ཟད་པ། །ཚེ་གཅིག་བར་ཆད་གཅིག་པ་དང་། ཞེས་གསུངས་པའི་ཕྱིར། དང་པོ་གྲུབ་སྟེ། འཇིག་
རྟེན་པའི་སྒོམ་སྤངས་སུ་གྱུར་པའི་འདོད་ཉོན་ལྔ་པ་སྤངས་ཤིང་། དྲུག་པའི་གཉེན་པོ་ལ་གནས་པའི་རྒྱུན་
ཞུགས་འབྲས་གནས་ཁྱད་པར་ཅན་དེ། ཕྱིར་འོང་ཞུགས་པ་ཡིན་པའི་ཕྱིར། གཉིས་པ་གྲུབ་སྟེ། འཇིག་
རྟེན་པའི་སྒོམ་སྤངས་སུ་གྱུར་པའི་འདོད་ཉོན་དྲུག་པ་སྤངས་པའི་འབྲས་གནས་ཤིག་ལ་འཇོག་ཅིང་།
དབྱེ་ན། འབྲས་བུ་ཐོབ་ཚུལ་གྱི་སྒོ་ནས་རིམ་གྱིས་པ་དང་། ཐོད་རྒལ་བ་གཉིས་དང༌། སྦྱོར་བའི་སྒོ་
ནས་ཙམ་པོ་བ་དང་། ཁྱད་པར་ཅན་གཉིས་ལས་ཕྱི་མ་ཕྱིར་འོང་འབྲས་གནས་ཁྱད་པར་ཅན་ཚེ་
གཅིག་བར་ཆད་གཅིག་པའི་ངོ་བོ་ནི། འཇིག་རྟེན་པའི་སྒོམ་སྤངས་སུ་གྱུར་བའི་འདོད་ཉོན་བདུན་ནམ་
བརྒྱད་སྤངས་པའི་ཕྱིར་འོང་འབྲས་གནས་ཁྱད་པར་ཅན་ཡིན་པ་གཞིར་བཅས་ལ། འདོད་ལྷར་སྐྱེ་བ་
ལན་གཅིག་བླངས་ནས་མྱང་འདས་མངོན་དུ་བྱེད་པ་ལ་འཇོག་པའི་ཕྱིར། རང་འགྲེལ་ལས། ཡང་
ལན་གཅིག་ཕྱིར་འོང་བ་དེ་ཉིད། རྒྱུ་གསུམ་གྱིས་བར་ཆད་གཅིག་པ་ཡིན་པར་རིགས་པར་བྱ་སྟེ། ཉོན་
མོངས་པའི་རྣམ་པ་བདུན་ནམ་བརྒྱད་སྤངས་པའི་ཕྱིར་དང་། དེའི་གཉེན་པོ་ཟག་པ་མེད་པའི་དབང་
པོ་ཐོབ་པའི་ཕྱིར་དང་ཚེ་གཅིག་ལུས་པའི་ཕྱིར་རོ། ཇི་ལྟར་ན་འདིའི་རྣམ་པ་གཅིག་གིས་འབྲས་བུ་ལ་



230
ཕྱིར་མི་འོང་བར་འདའ་བ།
གནས་དྲུག་པ།
གེགས་བྱེད་པར་ནུས་ཞེ་ན། ཁམས་ལས་འདའ་བའི་ཕྱིར། ཞེས་གསུངས་པའི་ཕྱིར། འདི་ལ་འཇིག་
རྟེན་པའི་སྒོམ་སྤུངས་སུ་གྱུར་པའི་འདོད་ཉོན་བརྒྱུད་པ་མ་སྤངས་པ་ཡོད་ན་བར་ཆད་གཅིག་པར་མི་
འགྱུར་རོ་ཞེ་ན། མ་ཡིན་ཏེ། ཕྱིར་མི་འོང་གི་འབྲས་བུ་ཐོབ་པ་ལ་བར་ཆད་ཀྱི་གཙོ་བོ་གཅིག་ལས་མེད་
པའི་ཆ་ནས་ཡིན་པའི་ཕྱིར། ཕྱིར་འོང་གང་ཡིན་འདོད་པར་ལས་ཉོན་གྱི་སྐྱེ་བ་ལན་གཅིག་ལེན་པར་མ་
ངེས་ཤིང་ལན་གཉིས་མི་ལེན་པར་ངེས་པའང་མ་ཡིན་ཏེ། ཕྱིར་འོང་གི་རྟེན་ལ་ཕྱིར་མི་འོང་གི་འབྲས་བུ་
མངོན་དུ་བྱེད་པ་ཡོད་ཅིང་། ཉན་སར། ལྷའི་སྲིད་པ་ལན་གཅིག་དང༌། མིའི་སྲིད་པ་ལན་གཅིག་
བསྒྲུབ་པའི་ཚེ་ལན་གཅིག་ཕྱིར་འོང་གི་འབྲས་བུར་བཞག་གོ །ཞེས་གསུངས་པའི་ཕྱིར། །
ཕྱིར་མི་འོང་གི་སྐོར་བཤད་དུ་ཡོད་དེ། ཞུགས་པ་འཆད་པའི་དབང་དུ་བྱས་ནས། གསུམ་པ་
ལ་ནི་ཞུགས་པའང་ཡིན། ཞེས་གསུངས་པ་དང་། འབྲས་གནས་འཆད་པའི་དབང་དུ་བྱས་ནས། དེ་
དགུ་ཟད་པའི་ཕྱིར་མི་འོང་། ཞེས་གསུངས་པའི་ཕྱིར། དང་པོ་གྲུབ་སྟེ། ཇི་སྐད་བཤད་པའི་ཕྱིར་འོང་
འབྲས་གནས་ཁྱད་པར་ཅན་ཕྱིར་མི་འོང་ཞུགས་པ་ཡིན་པའི་ཕྱིར། གཉིས་པ་གྲུབ་སྟེ། འཇིག་རྟེན་
པའི་སྒོམ་སྤངས་སུ་གྱུར་བའི་འདོད་ཉོན་དགུ་པ་སྤངས་པའི་འབྲས་གནས་ཤིག་ལ་འཇོག་པ་དང་།
དབྱེ་བ་ལ། འབྲས་བུ་ཐོབ་ཚུལ་དང་། སྦྱོར་བའི་སྒོ་ནས་སྔར་བཞིན་དང་། འཕགས་ཆོས་བསྟེན་ཚུལ་
གྱི་སྒོ་ནས་འདོད་པར་ཚེ་ཡོངས་སུ་གྱུར་པའི་ཕྱིར་མི་འོང་དང་། མ་གྱུར་བའི་ཕྱིར་མི་འོང་གཉིས་ལས།
ཕྱི་མ་ལ། གཟུགས་སུ་ཉེར་འགྲོ་དང་། གཟུགས་མེད་ཉེར་འགྲོ། །མཐོང་ཆོས་ཞི། ལུས་མངོན་བྱེད་
དང་བཞི་ཡོད་ཅིང་། དང་པོ་ལའང་ལྔ་ཡོད་པའི་ཕྱིར་ཏེ། དེ་ནི་བར་སྐྱེས་འདུ་བྱེད་དང་། །འདུ་བྱེད་
མེད་ཡོངས་མྱ་ངན་འདའ། །གོང་དུ་འཕོ་བ་རྣམས། ཞེས་འབྱུང་བ་ལས་གྲུབ་པའི་ཕྱིར། དང་པོ་བར་
འདའ་བ་ལ་གསུམ་ཡོད་དེ། རང་འགྲེལ་ལས། རེ་ཞིག་བར་མ་དོར་ཡོངས་སུ་མྱ་ངན་ལ་འདའ་བ་ནི།
དཔེ་གསུམ་གྱིས་མྱུར་བ་དང་། མྱུར་བ་མ་ཡིན་པ་དང༌། ཡུན་རིང་མོ་ཞིག་ནས་ཡོངས་སུ་མྱ་ངན་ལས་
འདའ་བའི་ཕྱིར། ཞེས་གསུངས་པའི་ཕྱིར། དཔེ་གསུམ་ཡང་དོན་གསལ་ལས། ཞོགས་མའི་མེ་སྟག་



གནས་དྲུག་པ།
སྐྱེས་འདའ་བ།
231
，，
འབྱུང་མ་ཐག་འཆི་བ་དང༌། ལྕགས་ཀྱི་ཚ་ཚ་གནམ་དུ་ཡར་བའི་དུས་འཆི་བ་དང་། གནམ་དུ་ཡར་ཏེ་
ཕྱིར་ལོག་ནས་ས་ལ་མ་ལྷུང་བའི་དུས་འཆི་བ་དང་གསུམ་ལ་བཤད་པའི་ཕྱིར། འགྲེལ་པ་དང་བསྟན་
བཅོམ་འདིར་དང་པོར་ལྷག་མེད་དུ་འདའ་བར་བཤད་པ་ནི། སྐྱེ་སྲིད་དུ་སྐྱེ་བ་མ་བླངས་པར། བར་
སྲིད་ཀྱི་རྟེན་ལ་མྱང་འདས་མངོན་དུ་བྱེད་པའི་ཆ་ནས་ཡིན་གྱི། དངོས་པོ་ལ་དང་པོར་ལྷག་བཅས། དེ་
རྗེས་ལྷག་མེད་དུ་འདའ་བའི་གོ་རིམས་ངེས་སོ། །གཟུགས་ཀྱི་སྐྱེ་སྲིད་དུ་མི་སྐྱེ་བར། བར་སྲིད་དུ་སྐྱེ་
བའི་རྒྱུ་མཚན་ཡོད་དེ། གཟུགས་སུ་སྐྱེ་བའི་ཀུན་སྦྱོར་སྤངས་མངོན་པར་འགྲུབ་པའི་ཀུན་སྦྱོར་མ་
སྤངས་པའི་སྒོ་ནས་ཡིན་པའི་ཕྱིར། ཚངས་རིས་ཀྱི་བར་སྲིད་ཀྱི་རྟེན་ཁོ་ནར་མ་ངེས་ཏེ། ཚངས་ཆེན་མ་
གཏོགས་པའི་གཟུགས་ཁམས་གནས་རིགས་བཅུ་དྲུག་གི་བར་སྲིད་ཀྱི་རྟེན་ལ་མྱང་འདས་མངོན་དུ་
བྱེད་པའི་ཕྱིར་མི་འོང་བར་འདའ་བ་ཡོད་པས་སོ། །དེའི་ཚུལ་ལ་ཁ་ཅིག །ཚངས་རིས་ཀྱི་བར་སྲིད་ཀྱི་
རྟེན་ལ་མྱང་འདས་མངོན་དུ་བྱེད་པའི་བར་འདའ་བ་ཡོད་པ་ནས། འོག་མིན་ལྟ་བུའི་བར་སྲིད་ཀྱི་རྟེན་ལ་
མྱང་འདས་མངོན་དུ་བྱེད་པའི་བར་འདའ་བ་ཡོད་པའི་བར་ཡིན་གྱི། གཟུགས་ཀྱི་བར་སྲིད་གཉིས་
གསུམ་རྒྱུད་ནས་འདའ་བ་ནི་མེད་པར་འདོད་དོ། ཁ་ཅིག །ཚངས་རིས་ཀྱི་བར་སྲིད་ནས། འོག་མིན་
གྱི་བར་སྲིད་ཀྱི་བར་བཅུ་དྲུག་ཚང་བར་བརྒྱུད་དེ། མཐར་འོག་མིན་གྱི་བར་སྲིད་ཀྱི་རྟེན་ལ་མྱང་
འདས་མངོན་དུ་བྱེད་པའི་བར་འདའ་བ་ཡོད་པར་འདོད་དེ་བརྟག་གོ །སྐྱེ་འདའ་བ་ལ་ཡང་གསུམ་
ཡོད་དེ། རང་འགྲེལ་ལས། སྐྱེས་ནས་ཡོངས་སུ་མྱ་ངན་ལས་འདའ་བ་ནི་སྐྱེས་ནས་དང་། མངོན་པར་
འདུ་བྱེད་པ་དང་མངོན་པར་འདུ་བྱེད་པ་མེད་པར་ཡོངས་སུ་མྱ་ངན་ལས་འདའ་པའི་ཕྱིར་རོ། །ཞེས་
སྐྱེས་ཙམ་ནས་འདའ་བ་སོགས་གསུམ་བཤད་པའི་ཕྱིར། འདི་ལ་ཡང་གོང་བཞིན་འདོད་པ་མི་འདྲ་བ་
གཉིས་ཡོད་པ་ལས། རང་ལུགས་གཟུགས་ཀྱི་སྐྱེ་སྲིད་བཅུ་དྲུག་པོ་ཚང་བར་བརྒྱུད་པ་མེད་པར་མངོན་ཏེ།
དེ་ཡོད་ན། གནས་ཐམས་ཅད་དུ་འཆི་འཕོ་བ་དང་ཁྱད་མེད་དུ་ཐལ་བའི་ཕྱིར་དང་། །གཟུགས་སུ་སྐྱེ་
བའི་ལན་གྲངས་གཞན་ལ་མྱོང་འགྱུར་གྱི་ལས་མ་བསགས་པའི་ཕྱིར། གོང་འཕོ་བ་ལ་གཉིས་ལས།



232
གོང་འཕོ་བ།
གནས་དྲུག་པ།
དང་པོ་འོག་མིན་འགྲོ་ལ་གསུམ་ཡོད་དེ། དེ་ནི། བསམ་གཏན་སྤེལ་ན་འོག་མིན་འགྲོ། དེ་འཕར་ཕྱེད་
འཕར་ཐམས་ཅད་དུ། །འཆི་འཕོ། ཞེས་གསུངས་པ་ལྟར་ཡིན་པའི་ཕྱིར། སྲིད་རྩེའི་མཐར་ཐུག་འགྲོ་
ཡོད་དེ། གཞན་སྲིད་རྩེ་མོར་འགྲོ་ཞེས་གསུངས་པ་ལྟར་ཡིན་པའི་ཕྱིར། འོག་མིན་འགྲོ་དང་དེ་གཉིས་
ཀྱི་ཁྱད་པར་ཡོད་དེ། རང་འགྲེལ་ལས། གོང་དུ་འཕོ་བ་དེ་ནི། རྒྱུ་དང་འབྲས་བུའི་སྒོ་ནས་རྣམ་པ་གཉིས་
ཏེ། རྒྱུའི་སྒོ་ནས་ནི་བསམ་གཏན་སྤེལ་བ་དང༌། སྤེལ་བ་མ་ཡིན་པའོ། །འབྲས་བུའི་སྒོ་ནས་ནི། འོག་
མིན་དང་། སྲིད་པའི་རྩེ་མོ་ལ་ཐུག་པའི་ཕྱིར་རོ། །ཞེས་གསུངས་པས་གྲུབ་ཅིང་། ཕྱི་མ་འཆད་པ་ལ་དེ་
ཉིད་ལས། གནས་གཞན་ཐམས་ཅད་དུ་སྐྱེས་ལ། གནས་གཙང་མ་རྣམས་སུ་མི་འཇུག་པ་ཁོ་ནར་
གཟུགས་མེད་པར་སྐྱེ་བའི་ཕྱིར། རིམ་གྱིས་སྲིད་པའི་རྩེ་མོར་སོང་སྟེ། ཡོངས་སུ་མྱ་ངན་ལས་འདའ་
བའོ། །ཞེས་འབྱུང་བ་ལས། འབྲས་བུ་ཆེ་མན་ཆད་དུ་སྐྱེས་ཤིང་གནས་གཙང་སྤངས་ནས་གཟུགས་
མེད་རིགས་བཞི་བ་རྒྱུད་དེ་སྲིད་རྩེར་འདའ་བ་ཞིག་ལ་བཤད་པའི་ཕྱིར་རོ། །འོག་མིན་དུ་འདའ་བར་
བཤད་པ་སོགས་ནི། ཕ་མཐའ་བཟུང་བའི་ཕྱིར་ཡིན་གྱི། ངེས་པ་ནི་མ་ཡིན་ཏེ། རང་འགྲེལ་ལས། གོང་
དུ་འཕོ་བ་དེ་དག་བར་སྐབས་སུ་མྱ་ངན་ལས་འདའ་རུང་བར་བལྟའོ། །འོག་མིན་དང་སྲིད་པའི་རྩེ་མོའི་
མཐར་ཐུག་པ་ཉིད་ནི། དེ་ཕན་ཆད་དུ་འགྲོ་བ་མེད་པའི་ཕྱིར། དཔེར་ན། རྒྱུན་དུ་ཞུགས་པ་མཆོག་ཏུ་
ཐོགས་ན་ལན་བདུན་པ་ཉིད་བཞིན་ནོ། །ཞེས་གསུངས་པའི་ཕྱིར། གཟུགས་མེད་ཉེར་འགྲོ་བའི་ཕྱིར་
མི་འོང་ཡོད་དེ། གཞན་ནི་གཟུགས་མེད་འགྲོ་རྣམ་བཞི། ཞེས་འབྱུང་བ་ཉིད་ཀྱིས་གཟུགས་སུ་འགྲོ་
བའི་ཀུན་སྦྱོར་སྤངས་པའི་རྒྱུ་མཚན་གྱིས་དེར་མི་སྐྱེ་བར། གཟུགས་མེད་དུ་སྐྱེས་ནས་འདའ་བ་ཞིག་
ལ་བཤད་པའི་ཕྱིར། རང་འགྲེལ་ལས། ཕྱིར་མི་འོང་བ་གཞན་ནི་གཟུགས་མེད་པར་ཉེ་བར་འགྲོ་སྟེ།
གཟུགས་ཀྱི་འདོད་ཆགས་དང་བྲལ་བ་འདི་ནས་ཤི་འཕོས་ནས། གཟུགས་མེད་པ་དག་གི་ནང་དུ་སྐྱེ་
བ་གང་ཡིན་པའོ། །ཞེས་གསུངས་པའི་ཕྱིར། གསུམ་པ་ཕྱིར་མི་འོང་མཐོང་ཆོས་ཞི་ཡོད་དེ། གཞན་ནི་
འདི་ལས་མྱ་ངན་འདའ། ཞེས་འབྱུང་བ་ལས་མཐོང་ལམ་ཐོབ་པའི་ཚེ་འདི་ཉིད་ལ་མྱང་འདས་མངོན་



གནས་དྲུག་པ།
གཟུགས་སུ་ཉེར་འགྲོ་དགུའི་ཁྱད་པར།
དུ་བྱེད་པའི་ཕྱིར་མི་འོང་ཞིག་ལ་འཇོག་པའི་ཕྱིར། འདི་ལས། འདི་དང་འདོད་པར་ཚེ་ཡོངས་གྱུར་གྱི་
ཕྱིར་མི་འོང་གིས་ཁྱད་པར་ཡང་གྲུབ་སྟེ། དང་པོ་སྔར་བཞིན་དང་། ཕྱི་མ་ཕྱིར་མི་འོང་ཐོབ་པའི་ཚེ་དེ་ལ་
མྱང་འདས་མངོན་དུ་བྱེད་པའི་ཕྱིར། མདོ་ལས་གཟུགས་སུ་ཉེར་འགྲོའི་ཕྱིར་མི་འོང་དགུར་བཤད་པའི་
དོན་ཡོད་དེ། གསུམ་ལ་ཡང་རྣམ་གསུམ་ཕྱེ་ནས། །གཟུགས་སུ་ཉེར་འགྲོ་དགུར་བཤད་དོ། །ཞེས་
གསུངས་པས་གྲུབ་ཅིང་། དབྱེ་གཞི། བར་འདའ་བ། སྐྱེས་འདའ་བ། གོང་འཕོ་བ་གསུམ་གྱི་ཁྱད་པར་
ཡང་། དེ་དག་གི་ནི་ཁྱད་པར་རྣམས། །ལས་དབང་ཉོན་མོངས་བྱེ་བྲག་ལས། ཞེས་གསུངས་པ་ཉིད་
ཀྱིས། རིམ་པ་བཞིན་མངོན་པར་འགྲུབ་པའི་ལས་དང་། སྐྱེས་ནས་མྱོང་འགྱུར་གྱི་ལས་དང༌། ལན་
གྲངས་གཞན་ལ་མྱོང་འགྱུར་གྱི་ལས་བསགས་པ་དང༌། དབང་པོ་རྣོན་པོ་དང་། འབྲིང་དང་། རྟུལ་
པོར་གྱུར་པ་དང་། ཉོན་མོངས་པ་ཆུང་ངུ་དང་། འབྲིང་པོ་དང་། ཆེན་པོ་ལ་སྤྱོད་པ་ཡིན་པའི་ཕྱིར་དང་།
གོང་དུ་འཕོ་བ་མ་ཕྱེ་བར། །དམ་པའི་འགྲོ་བ་བདུན་དུ་འདོད། ཅེས་གོང་འཕོ་ལ་མ་ཕྱེ་བར་གཅིག་ཏུ་
བྱས་ནས་སྐྱེས་བུ་དམ་པའི་འགྲོ་བ་བདུན་དུའང་འགྱུར་བའི་ཕྱིར། འོ་ན། ཕྱིར་མི་འོང་ལ་སྐྱེས་བུ་དམ་
པའི་འགྲོ་བ་བཞག་ནས། རྒྱུན་ཞུགས་དང་ཕྱིར་འོང་སོཌ་ལ་མི་འཇོག་པའི་རྒྱུ་མཚན་ཅི་ཡིན་ཞེ་ན།
བཤད་དུ་ཡོད་དེ། དམ་པ་དམ་མིན་འཇུག་མི་འཇུག །སོན་པ་ཕྱིར་མི་འོང་ཕྱིར་དེ། ཞེས་འབྱུང་བ་
ལས། འཕགས་པ་དང་པོ་གཉིས་ལ། ལས་དམ་པ་དགེ་བ་ལ་འཇུག་ཅིང་། དམ་མིན་མི་དགེ་བ་ལ་མི་
འཇུག་པ་མ་ཚང་ཞིང་། འདོད་པར་ཕྱིར་མི་འོང་བ་དེ་མ་ཚང་། དགྲ་བཅོམ་པ་ནི་སྐྱེ་བ་མི་ལེན་པས་
འགྲོ་བ་མེད་པའི་ཕྱིར། འོ་ན། འདོད་པར་ཚེ་ཡོངས་གྱུར་གྱི་ཕྱིར་མི་འོང་ལ་དབྱེ་བ་དེ་དག་ཡོད་དམ་
ཞེ་ན་མེད་དེ། འདོད་པར་ཚེ་ཡོངས་གྱུར་པའི་འཕགས། ཁམས་གཞན་དུ་ནི་འགྲོ་བ་མེད། །དེ་དང་
གོང་མར་སྐྱེས་པ་ནི། །ཡོངས་ཉམས་དབང་པོ་འཕོ་མི་སྟེན། ཞེས་འབྱུང་བ་ལས། དེ་ལྟ་བུའི་ཕྱིར་མི་
འོང་དེ་ཁམས་གོང་དུ་སྐྱེ་བ་མེད་པའི་ཕྱིར། དེ་དང་ཁམས་གོང་མའི་ཕྱིར་མི་འོང་གཉིས་ཡོངས་སུ་མི་
ཉམས་པ་དང༌། དབང་པོ་སྨིན་པར་མཚུངས་པ་ཡིན་པའི་ཕྱིར། གཟུགས་སུ་ཚེ་ཡོངས་གྱུར་གྱི་ཕྱིར་མི་



234
བསམ་གཏན་སྤྲེལ་སྒོམ།
གནས་དྲུག་པ།
འོང་ལ་ནི། ཁམས་གཞན་དུ་མི་སྐྱེ་བས་མ་ཁྱབ་སྟེ། རང་འགྲེལ་ལས། གཟུགས་ཀྱི་ཁམས་སུ་ཚེ་ཡོངས་
སུ་གྱུར་པ་ནི། གལ་ཏེ་ན་གཟུགས་མེད་པའི་ཁམས་དག་ཏུ་འཇུག་སྟེ། གོང་དུ་འཕོ་བ་སྲིད་པའི་རྩེ་མོའི་
མཐར་ཐུག་པ་གང་ཡིན་པའོ། ཞེས་གསུངས་པའི་ཕྱིར། ཅི་བསམ་གཏན་སྤེལ་ན་འོག་མིན་འགྲོ། ཞེས་
གསུངས་པས། དང་པོར་བསམ་གཏན་གང་སྤེལ་བ་ཡིན་ཞེ་ན། བཤད་དུ་ཡོད་དེ། དང་པོ་བཞི་པ་
སྤེལ་བར་བྱེད། ཅེས་འབྱུང་བ་ལས། བསམ་གཏན་བཞིའི་སེམས་ལ་སྤེལ་བར་བྱེད་པའི་ཕྱིར། དེའི་
རྒྱུ་མཚན་ཀྱང་ཡོད་དེ། དེ་སེམས་ལས་སུ་རུང་བའི་མཆོག་ཡིན་པའི་ཆ་ནས་ཡིན་པའི་ཕྱིར། ཇི་ལྟར་
སྤེལ་བའི་ཚུལ་ཡོད་དེ། སྦྱོར་བ་དང་། དངོས་གཞི་གཉིས་སུ་ཡོད་པའི་ཕྱིར། དང་པོ་ཡོད་དེ། དང་
པོར་བསམ་གཏན་བཞི་པའི་སེམས་ཟག་མེད་རྒྱུན་ལྡན་ལ་སྙོམས་པར་འཇུག །དེ་ནས་ཟག་བཅས་
རྒྱུན་ལྡན་དང་། དེ་ནས་ཟག་མེད་རྒྱུན་ལྡན་ལ་སྙོམས་པར་འཇུག་ཅིང་། དེ་བཞིན་དུ་རྒྱུན་ཕྲི་ནས།
དང་པོར་ཟག་མེད་སྐད་ཅིག་མ་གཉིས་དང་། དེ་ནས་ཟག་བཅས་སྐད་ཅིག་མ་གཉིས་དང་། དེ་ནས་
ཟག་མེད་སྐད་ཅིག་མ་གཉིས་ལ་སྙོམས་པར་འཇུག་པ་དེ་ཡིན་པའི་ཕྱིར། རང་འགྲེལ་ལས་དེ་ལྟར་
གསུངས་ཤིང་། གྲག །ཞེས་པ་ནི་མདོ་སྡེ་པས་ཟུར་ཟ་བའི་ཚེག་ཡིན་པའི་ཕྱིར། གཉིས་པ་དངོས་གཞི་
ཡོད་དེ། སྐད་ཅིག་མ་ནི་བསྲེས་པས་འགྲུབ། ཅེས་འབྱུང་བ་ལས། སྦྱོར་བ་གཅིག་གིས། དཀྱུས་གཅིག་
ལ། བསམ་གཏན་བཞི་པའི་དངོས་གཞི་ཟག་མེད་སྐད་ཅིག་མ་གཉིས་ཀྱི་བར་དུ། དེའི་དངོས་གཞི་
ཟག་བཅས་སྐད་ཅིག་མ་གཅིག་སྤེལ་ནས་ཇི་ལྟར་འདོད་པ་ལྟར་སྙོམས་པར་འཇུག་པ་ཡིན་པའི་ཕྱིར་
དང༌། ཇི་ཙམ་འདོད་པ་དེ་ལྟར་སྙོམས་པར་འཇུག་ནུས་པ་དེ་ཉིད་གྲུབ་པའི་ཚད་ཀྱང་ཡིན་པའི་ཕྱིར་
ཏེ། རང་འགྲེལ་ལས། བྱེ་བྲག་ཏུ་སྨྲ་བ་རྣམས་ན་རེ། གང་གི་ཚེ་ཟག་པ་མེད་པའི་སྐད་ཅིག་མའི་མཇུག་
ཐོགས་སུ་ཟག་པ་དང་བཅས་པ་མངོན་སུམ་དུ་བྱེད་ཅིང་། ཟག་པ་དང་བཅས་པའི་མཇུག་ཐོགས་སུ་
ཡང་ཟག་པ་མེད་པ་མངོན་སུམ་དུ་བྱེད་ལ། དེ་ལྟར་ཟག་པ་དང་བཅས་པའི་སྐད་སྐད་ཅིག་མ་དང༌།
ཟག་པ་མེད་པ་དག་ཏུབསྲེས་པས་སྤེལ་བ་འགྲུབ་པ་ཡིན་ཏེ། ཞེས་གསུངས་པའི་ཕྱིར། དེ་ལ་མདོ་སྡེ་



བསམ་གཏན་སྤྲེལ་སྒོམ།
གནས་དྲུག་པ།
པ་ན་རེ། སྤེལ་སྒོམ་འདི་མི་འཐད་དེ། ཟག་བཅས་ཟག་མེད་ཀྱི་སྐད་ཅིག་མ་དེ་དུས་མཐའ་སྐད་ཅིག་
མ་ལ་ཁྱོད་འདོད་པ་གང་ཞིག །སངས་རྒྱས་མ་གཏོགས་པའི་དུས་མཐའི་སྐད་ཅིག་མ་དེ་ལྟར་སྤེལ་མི་
ནུས་པའི་ཕྱིར། དེས་ན་རྒྱུན་ཆགས་པའི་ཟག་མེད་སྐད་ཅིག་མ་གཉིས་ཀྱི་བར་དུ་རྒྱུན་ཆགས་པའི་ཟག་
བཅས་སྐད་ཅིག་མ་སྤེལ་བ་ཡིན་ནོ། །ཞེས་སྨྲ་བའི་ཕྱིར། རང་འགྲེལ་ལས། སངས་རྒྱས་མ་གཏོགས་
པས་ནི་སྐད་ཅིག་སྤེལ་བར་མི་ནུས་ཏེ། དེའི་ཕྱིར་རྒྱུན་ཆགས་གསུམ་ལ་ཇི་སྲིད་འདོད་པར་སྙོམས་པར་
འཇུག་པའི་སྒོ་ནས་རྫོགས་པ་ཡིན་ནོ། །ཞེས་བྱ་བར་བལྟའོ། ཞེས་གསུངས་པའི་ཕྱིར་དང་། དོན་
གསལ་ལས། རང་གི་གཞུང་ལུགས་ནི་འོག་ནས་སྐད་ཅིག་མ་སྤེལ་བར་མི་ནུས་ཏེ། ཞེས་བྱ་བ་རྒྱས་
པར་འབྱུང་བས་སྟོན་ཏོ། །ཞེས་གསུངས་པའི་ཕྱིར། རང་ཞེས་པ་མདོ་སྡེ་པའི་དབང་དུ་བྱས་པའོ། །རྟེན་
གང་གིས་བསྒོམས་པའང་ཡོད་དེ། རང་འགྲེལ་ལས། འདི་ལྟར་སྤེལ་བར་བྱེད་དེ། དགྲ་བཅོམ་པ་འམ་
ཕྱིར་མི་འོང་བ་ཡང་རུང་ཞེས་གསུངས་པ་ལྟར་ཡིན་པའི་ཕྱིར། ཁམས་གང་དུ་སྒོམ་པའང་ཡོད་དེ།
རང་འགྲེལ་ལས། དང་པོར་འདོད་པའི་ཁམས་སུ་གླིང་གསུམ་དག་ཏུ་སྤེལ་བར་བྱེད་ལ། ཕྱིས་ནི་ཡོངས་
སུ་ཉམས་པ་གཟུགས་ཀྱི་ཁམས་སུ་སྤེལ་བར་བྱེད་དོ། ཞེས་གསུངས་པས་གྲུབ་པའི་ཕྱིར། བསམ་
གཏན་བཞི་པ་ལ་སྤེལ་བའི་རྗེས་སུ་ནི། གསུམ་པ་སོགས་ཀྱང་སྤེལ་བར་བྱེད་ལ། སྤེལ་བའི་དགོས་པ་
ནི། སྐྱེ་དང་གནས་པར་བྱ་ཕྱིར་དང༌། །ཉོན་མོངས་པས་ནི་འཇིགས་ཕྱིར་ཡང་། ཞེས་གསུངས་པས་
བསྟན། ཕྱིར་མི་འོང་དབང་རྣོན་ནི་གནས་གཙང་དུ་སྐྱེ་བ་དང༌། མཐོང་ཆོས་ལ་བདེ་བར་གནས་པར་
བྱ་བའི་ཕྱིར་དང་། དབང་རྟུལ་རྣམས་ཉོན་མོངས་པས་འཇིགས་ཏེ། ཏིང་ངེ་འཛིན་ལ་རོ་མྱང་གི་སྒྲིབ་
པ་ཐག་བསྲིང་པའི་ཕྱིར་དུདང་དགྲ་བཅོམ་པ་དབང་རྣོན་ནི་མཐོང་ཆོས་ལ་བདེ་བར་གནས་པའི་ཕྱིར་
དང་། དབང་རྟུལ་རྣམས་ནི་གོང་བཞིན་ཉོན་མོངས་པས་འཇིགས་ཏེ་ཐག་བསྲིང་བའི་ཕྱིར་ཡང་སྒོམ་
པ་ཡིན་པའི་ཕྱིར། འོ་ན་གནས་གཙང་དུ་སྐྱེ་བ་ལ་ལྔར་ངེས་པའི་རྒྱུ་མཚན་ཅི་ཡིན་ཞེ་ན། བཤད་དུ་ཡོད་
དེ། དེ་ནི་རྣམ་པ་ལྔ་ཡི་ཕྱིར། །གནས་གཙང་སྐྱེ་བ་ལྔ་ཁོ་ན། ཞེས་གསུངས་པ་ཉིད་ཀྱིས། །དེའི་རྒྱུ་



236
བསམ་གཏན་སྤྲེལ་སྒོམ།
གནས་དྲུག་པ།
བསམ་གཏན་བཞི་པའི་སྤེལ་སྒོམ་དེ་ལ་ལྔ་ཡོད་པའི་ཕྱིར་ཏེ། ཆུང་ངུ་གསུམ་སྤེལ། འབྲིང་དྲུག་སྤེལ།
ཆེན་པོ་དགུ་སྤེལ། ཤིན་ཏུ་ཆེན་པོ་བཅུ་གཉིས་སྤེལ། ཆེས་ཤིན་ཏུ་ཆེན་པོ་བཅོ་ལྔ་སྤེལ་རྣམས་སུ་ཡོད་
པའི་ཕྱིར། གསུམ་སྤེལ་སོགས་བྱེད་ཚུལ་ལ། རང་འགྲེལ་ལས། དང་པོ་ལ་ཟག་པ་མེད་པ་དང༌། ཟག་
པ་དང་བཅས་པ་དང་། ཟག་པ་མེད་པ་དང་། སེམས་གསུམ་མངོན་དུ་བྱེད་དོ། །གཉིས་པ་ལ་ནི་དྲུག་
གོ །གསུམ་པ་ལ་ནི་དགུའོ། །བཞི་པ་ལ་ནི་བཅུ་གཉིས་སོ། །ལྔ་པ་ལ་ནི་བཅོ་ལྔ་སྟེ། ཞེས་གསུངས་
པའི་ཕྱིར། གསུམ་སྤེལ་བཤད་ཟིན་ལྟར་དང་། དྲུག་སྤེལ་སོགས་བྱེད་ཚུལ་ལ་ཁ་ཅིག །རིམ་པ་བཞིན།
བསམ་གཏན་བཞི་པའི་སེམས་ཟག་མེད་གཉིས་དང་། ཟག་བཅས་གཉིས་དང་། ཟག་མེད་གཉིས་
སྤེལ་བ་དང༌། དེ་བཞིན་དུ་དགུ་སྤེལ་ཡང་། ཟག་མེད་གསུམ་ལ་སོགས་པ་སྤེལ་བ་ཡིན་ནོ། །ཞེས་
ཟེར་རོ། །དེ་ནི་མི་འོས་ཏེ། ཚད་ལྡན་གྱི་གཞུང་གང་ལས་ཀྱང་མ་གསུངས་པའི་ཕྱིར། རང་གི་ལུགས་ནི།
སྦྱོར་བ་གཅིག་གིས་སེམས་ཟག་མེད་དང༌། ཟག་བཅས་དང་། ཟག་མེད་དང༌། །ཡང་ཟག་མེད་དང་།
ཟག་བཅས་དང་། ཟག་མེད་དང་གསུམ་ཚན་གཉིས་ལ་སྙོམས་པར་འཇུག་པ་དྲུག་སྤེལ་དང༌། དགུ་
སྤེལ་སོགས་ལའང་དེས་རིགས་པ་སྦྱར་བ་ཡིན་ཏེ། དོན་གསལ་ལས། གཉིས་པ་ལ་ནི་ག་གོ་ཞེས་བྱ་
བ་ནི། ཟག་པ་མེད་པ་དང༌། ཟག་པ་དང་བཅས་པ་དང་། ཟག་པ་མེད་པ་ཞེས་བྱ་བ་གསུམ་དང་།
ཡང་ཟག་པ་མེད་པ་དང་། ཟག་པ་དང་བཅས་པ་དང་། ཟག་པ་མེད་པ་ཞེས་བྱ་བ་གསུམ་སྟེ་དྲུག་ཡིན་
ནོ། །གསུམ་པ་ལ་ནི་དགུའོ། །བཞི་པ་ལ་ནི་བཅུ་གཉིས་སོ། །ལྔ་ལ་ནི་བཅོ་ལྔ་སྟེ། ཞེས་བྱ་བ་ཡང་དེ་
ཁོ་ན་བཞིན་དུ་སྦྱར་བར་བྱའོ། །ཞེས་གསུངས་པས་གྲུབ་པའི་ཕྱིར། འོ་ན། ལྔ་པ་ལྟ་བུར་སྣང་བས།
གསུམ་སྤེལ་ནུས་ན་འོག་མ་རྣམས་ཀྱང་ནུས་པར་འགྱུར་རོ་ཞེ་ན། མི་འགྱུར་ཏེ། སྦྱོར་བ་གཅིག་གིས་
གསུམ་སྤེལ་ནུས་ནས། དྲུག་སོགས་སྤེལ་མི་ནུས་པ་མཐའ་ཡས་པའི་ཕྱིར་ཏེ། དོན་གསལ་ལས། དང་
པོ་ལ་ནི་སེམས་གསུམ་ཞེས་བྱ་བ་ནི་གང་ཟག་དེ་ལ་ནུས་པ་དེ་ཙམ་ཞིག་ཡོད་པ་སྟེ། དེ་བཞིན་དུ་འོག་
མ་རྣམས་ལའང་བརྗོད་པར་བྱའོ། །ཞེས་གསུངས་པའི་ཕྱིར། ཅི་སྤེལ་མ་སྒོམ་པའི་དབང་གིས་འཕགས་



གནས་དྲུག་པ་
དགྲ་བཅོམ་གྱི་སྐོར།
237
པ་རྣམས་གནས་གཙང་དུ་སྐྱེ་ན། ཡང་སྲིད་ཕྱི་མར་འཕེན་བྱེད་ཀྱི་ལས་གསར་དུ་གསོག་པ་ཡོད་པར་
ཐལ་ལོ་ཞེ་ན་སྐྱོན་མེད་དེ། སྔོན་སོ་སྐྱེའི་དུས་སུ་བསགས་པའི་བསམ་གཏན་བཞི་པའི་སས་བསྡུས་ཀྱི་
ལས་དེ་ཉིད་སྤེལ་མ་སྒོམ་པའི་སྟོགས་ཀྱིས་གནས་གཙང་དུ་སྐྱེ་བའི་རྒྱུར་བསྒྱུར་བར་བྱེད་པའི་ཕྱིར།
འོ་ན་སྤེལ་མ་ལྔ་བསྒོམས་པའི་གཟུགས་སུ་ཉེར་འགྲོའི་ཕྱིར་མི་འོང་དེ་ཉིད་བསམ་གཏན་བཞི་པའི་
དངོས་གཞིའི་སྙོམས་འཇུག་ལས་མ་ཉམས་པར་ཚངས་རིས་སུ་སྐྱེ་བ་མི་འཐད་ཅིང་། ཉམས་ན་ཟག་
མེད་ཀྱང་ཉམས་པར་འགྱུར་རོ་ཞེ་ན་འདོད་པ་ཡིན་ལ། འོན་ཀྱང་གནས་གཙང་དུ་སྐྱེ་བའི་རྣམ་སྨིན་
གྱི་རྒྱུ་ནི་བཞི་པའི་དངོས་གཞི་ཟག་བཅས་ཀྱིས་བྱེད་པ་ཡིན་ཏེ། རང་འགྲེལ་ལས། དེ་ལ་ཟག་པ་དང་
བཅས་པ་གང་ཡིན་པ་དེའི་དབང་གིས་དེ་དག་ཏུ་སྐྱེའོ། །ཞེས་གསུངས་པའི་ཕྱིར། འོ་ན། མངོན་པ་གོང་
མར་ནི། དངོས་གཞི་ཟག་མེད་ལས་ཉམས་པར་མི་བཞེད་པས། ཕྱོགས་སྔ་མའི་ལན་ཟུར་དུ་གདབ་
དགོས་སོ། །བཞི་པ་ཕྱིར་མི་འོང་ལུས་མངོན་བྱེད་ཡོད་དེ། འགོག་པ་ཐོབ་པའི་ཕྱིར་མི་འོང༌། །ལུས་
ཀྱིས་མངོན་སུམ་བྱེད་པར་འདོད། ཅེས་འབྱུང་བ་ལས། འགོག་སྙོམས་ཐོབ་པའི་ཕྱིར་མི་འོང་དེ་དེ་ཡིན་
པའི་ཕྱིར་ཏེ། སེམས་བཀག་པའི་ལུས་ལ་བརྟེན་ནས་མངོན་དུ་བྱེད་པ་ཡིན་པས་ན་དེ་སྐད་ཅེས་བརྗོད་
པའི་ཕྱིར། །
བཞི་པ་དགྲ་བཅོམ་གྱི་སྐོར་བཤད་དུཡོད་དེ། ཞུགས་པའི་དབང་དུ་བྱས་ནས་སྲིད་རྩེའི་བར་
ཆད་བ;ད་ཟད་པ། དགྲ་བཅོམ་ཉིད་ལ་ཞུགས་པ་ཡིན། །དགུ་པའི་བར་ཆད་མེད་ལམ་ཡང་། །དེ་ནི་
རྡོ་རྗེ་ལྟ་བུ་ཡིན། ཞེས་གསུངས་པ་དང༌། འབྲས་གནས་ཀྱི་དབང་དུ་བྱས་ནས། དེ་ཟད་ཐོབ་དང་ཟད་
པ་ཤེས། །དེ་ཚེ་དེ་མི་སློབ་དགྲ་བཅོམ། ཞེས་གསུངས་པ་ལྟར་ཡིན་པའི་ཕྱིར། དང་པོ་གྲུབ་སྟེ། སྲིད་
རྩེའི་སྒོམ་སྤང་ཉོན་མོངས་བརྒྱད་པ་སྤངས་ཤིང་། དགུ་པའི་དངོས་གཉེན་བར་ཆད་མེད་ལམ་རྡོ་རྗེ་ལྟ་
བུའི་ཏིང་ངེ་འཛིན་ལ་གནས་པའི་ཉན་ཐོས་དེ། དགྲ་བཅོམ་ཞུགས་པ་ཡིན་ཞེས་བསྟན་པའི་ཕྱིར། ཕྱི་མ་
གྲུབ་སྟེ། སྲིད་རྩེའི་སྒོམ་སྤང་ཉོན་མོངས་དགུ་པ་ཟད་པའི་ཐོབ་པ་དང་ལྷན་ཅིག་ཏུ་སྐྱེས་པའི་ཟད་ཤེས་



238
དགྲ་བཅོམ་གྱི་སྐོར།
གནས་དྲུག་པ།
ཀྱི་རྣམ་གྲོལ་ལམ་ཐོབ་པའི་ཉན་ཐོས་མི་སློབ་པ་དེ་དགྲ་བཅོམ་འབྲས་གནས་ཡིན་ཞེས་བསྟན་པའི་
ཕྱིར། ཅི་ཡང་མེད་མན་ཆད་ཀྱི་ཉོན་མོངས་ལ་འཇིག་རྟེན་པའི་སྒོམ་སྤང་བཤད་ནས་སྲིད་རྩེལ་དེ་མི་
འཆད་པའི་རྒྱུ་མཚན་ཡོད་དེ། །འཇིག་རྟེན་འདས་ཀྱི་སྲིད་རྩེ་ལས། །ཆགས་བྲལ་གཞན་ལས་རྣམ་པ་
གཉིས། ཞེས་འབྱུང་བ་ལས། སྲིད་རྩེའི་ཉོན་མོངས་འདས་ལམ་ཁོ་ནས་སྤོང་། གཞན་རྣམས་ལ་
ཆགས་པ་དང་བྲལ་བྱེད་ཀྱི་འཇིག་རྟེན་དང་འཇིག་རྟེན་ལས་འདས་པའི་ལམ་གཉིས་ཡོད་པའི་ཕྱིར།
འོ་ན། ས་གང་གིས་གང་ལ་ཆགས་བྲལ་བྱེད་པ་ཡིན་ཞེ་ན། བཤད་དུ་ཡོད་དེ། ཟག་མེད་མི་ལྕོགས་
མེད་པ་ཡིས། །ཐམས་ཅད་ལས་ནི་འདོད་ཆགས་འབྲལ། ཞེས་འབྱུང་བ་ལས། བསམ་གཏན་དང་
པོའི་ཉེར་བསྡོགས་ཟག་མེད་མི་ལྕོགས་མེད་ཀྱིས་འདོད་པ་ནས་སྲིད་རྩེའི་བར་གྱི་ཉོན་མོངས་ལ་
ཆགས་པ་དང་བྲལ་བར་བྱེད་པའི་ཕྱིར། འོ་ན་བསམ་གཏན་དང་པོ་གསུམ་གྱི་ཉེར་བསྡོགས་ཀྱིས་འོག་
མ་ལ་ཆགས་བྲལ་བྱེད་པའི་ཚེ། སྦྱོར་བ་མཐའི་འབྲས་བུ་ཡིད་བྱེད་ཉེར་བསྡོགས་ཉིད་དུ་ངེས་སམ་ཞེ་
ན། མ་ཡིན་ཏེ། ས་གསུམ་རྒྱལ་ལ་བསམ་གཏན་ནམ། །ཉེར་བསྡོགས་ལས་མཐའི་རྣམ་གྲོལ་ལམ།
ཞེས་འབྱུང་བ་ལས། ཉན་ཐོས་དབང་རྟུལ་གྱི་རྒྱུད་ཀྱི་བསམ་གཏན་དང་པོ་གསུམ་གྱི་སྦྱོར་བ་མཐའི་
འབྲས་བུ་ཡིད་བྱེད་དེ་བསམ་གཏན་གྱི་ཉེར་བསྡོགས་ཡིན་ཀྱང་། །དབང་རྣོན་གྱི་རྒྱུད་ཀྱི་དེ་དངོས་
གཞི་ཡིན་པའི་ཕྱིར་ཏེ། བསམ་གཏན་དང་པོ་གསུམ་གྱི་ཉེར་བསྡོགས་ཀྱི་ཚོར་བ་རྣམས་བཏང་སྙོམས་
ཁོ་ན་དང་། དངོས་གཞིའི་ཚོར་བ་ལ་བདེ་བ་ཡོད་པས། དབང་རྟུལ་གྱིས་འཕོ་དཀའ་ཞིང་། དབང་རྣོན་ལ་
དེ་ལྟར་མ་ཡིན་པའི་ཕྱིར། མངོན་པ་གོང་མར་བསམ་གཏན་དང་པོ་གསུམ་གྱི་ཉེར་བསྡོགས་ཀྱི་ཚོར་
བ་གང་ཡིན་བཏང་སྙོམས་སུ་མ་ངེས་པས། དེ་གསུམ་གྱི་ཡིད་བྱེད་བདུན་པ་ལ་ཡང་དངོས་གཞིས་
ཁྱབ་པར་བཤད་དེ་ལུགས་གཞན་ཡིན་ནོ། །བསམ་གཏན་བཞི་པ་ནི་དེ་དང་མི་འདྲ་སྟེ། གོང་མའི་ཉེར་
བསྡོགས་ལས་མིན་པས་དེའི་སྦྱོར་བ་མཐའི་འབྲས་བུ་ཡིད་བྱེད་ལ་བསམ་གཏན་གྱི་དངོས་གཞིས་
ཁྱབ་པའི་ཕྱིར་ཏེ། བཞི་པ་ཡན་ཆད་ཀྱི་ཉེར་བསྡོགས་དང་དངོས་གཞིའི་ཚོར་བ་བཏང་སྙོམས་སུ་ངེས་



239
གནས་དྲུག་པ།
དགེ་སྦྱོང་གི་ཚུལ་དང་། དེའི་འབྲས་བུ་བཤད་པ།
པའི་ཕྱིར། དངོས་གཞི་ཟག་མེད་བརྒྱད་ནི། མི་ལྕོགས་མེད་དང་མི་འདྲ་སྟེ། འཕགས། །བརྒྱད་ཀྱིས་
རང་གོང་ས་ལས་རྒྱལ། ཞེས་འབྱུང་བ་ལས། རང་ས་དང་། གོང་སའི་ཉོན་མོངས་ལས་རྒྱལ་བར་བྱེད་
ཀྱི། འོག་ས་ལས་མ་ཡིན་ཏེ། ཉེར་བསྡོགས་ཀྱིས་རྒྱལ་བར་བྱས་ཟིན་པའི་ཕྱིར། །
འཇིག་རྟེན་པའི་སྒོམ་ལམ་རྣམས་གང་གི་རྣམ་པ་ཅན་ཡིན་པའང་བཤད་དུ་ཡོད་དེ། འཇིག་
རྟེན་པ་ཡིས་རྣམ་གྲོལ་དང་། །བར་ཆད་མེད་ལམ་གོ་རིམས་བཞིན། །ཞི་སོགས་རགས་སོགས་རྣམ་པ་
ཅན། །གོང་དང་འོག་མའི་སྤྱོད་ཡུལ་ཅན། ཞེས་འབྱུང་བ་ལས། བར་ཆད་མེད་ལམ་འོག་མའི་སྤྱོད་
ཡུལ་ཅན། རྣམ་གྲོལ་གོང་སའི་སྤྱོད་ཡུལ་ཅན་ཡིན་པའི་ཕྱིར། འོ་ན། དགེ་སྦྱོང་གི་ཚུལ་དང་། དེའི་
འབྲས་བུ་ཇི་ལྟ་བུ་ཞེ་ན། བཤད་དུ་ཡོད་དེ། དགེ་སྦྱོང་ཚུལ་ནི་དྲི་མེད་ལམ། །འབྲས་བུ་འདུས་བྱས་
འདུས་མ་བྱས། །དེ་དག་བརྒྱད་ཅུ་རྩ་དགུའོ། །གྲོལ་ལམ་ཟད་པ་རྣམས་དང་བཅས། ཞེས་འབྱུང་བ་
ལས། བར་ཆད་མེད་ལམ་རྣམས་དགེ་སྦྱོང་གི་ཚུལ་དང༌། སྤངས་པ་དང་རྣམ་གྲོལ་ལམ་རྣམས་དེའི་
འབྲས་བུར་འཇོག་ཅིང་། བར་ཆད་མེད་ལམ་དེ་ལ་ཡང་། རྒྱས་པར་ཕྱེ་ན་བརྒྱད་ཅུ་རྩ་དགུ་ཡོད་དེ།
མཐོང་སྤང་སྤོང་བའི་བར་ཆད་མེད་ལམ་བརྒྱད་ཡོད་པ་གང་ཞིག །སྒོམ་སྤང་སྤོང་བའི་བར་ཆད་མེད་
ལམ་བརྒྱད་ཅུ་རྩ་གཅིག་ཡོད་པའི་ཕྱིར། དང་པོ་གྲུབ་སྟེ། འདོད་པའི་མཐོང་སྤང་བཞི་དང་། ཁམས་
གོང་གི་མཐོང་སྤང་བཞི་སྟེ་བརྒྱད་སྤོང་བའི་བར་ཆད་མེད་ལམ་བརྒྱུད་ཡོད་པའི་ཕྱིར། ཕྱི་མ་གྲུབ་སྟེ།
ཁམས་གསུམ་ས་དགུའི་སྒོམ་སྤང་ཉོན་མོངས་བརྒྱད་ཅུ་རྩ་གཅིག་སྤོང་བའི་བར་ཆད་མེད་ལམ་གྲངས་
དེ་སྙེད་ཡོད་པའི་ཕྱིར། དགེ་སྦྱོང་ཚུལ་གྱི་འབྲས་བུ་དེ་ལ་བཞིར་འཇོག་པའི་རྒྱུ་མཚན་ཡོད་དེ། འབྲས་
བུ་བཞིར་རྣམ་བཞག་པ་ནི། །རྒྱུ་ལྔ་དག་ནི་སྲིད་ཕྱིར་རོ། །འབྲས་ལ་སྔོན་ལམ་བཏང་བ་དང་། །གཞན་
ཐོབ་པ་དང་ཟད་སྡོམས་དང་། །ཤེས་པ་བརྒྱད་ཚན་ཐོབ་པ་དང༌། །རྣམ་པ་བཅུ་དྲུག་ཐོབ་པའོ། །ཞེས་
འབྱུང་བ་ལས། རྒྱུ་མཚན་རྣམ་པ་ལྔའི་སྒོ་ནས་འབྲས་བུ་བཞིར་བཞག་པའི་ཕྱིར་ཏེ། འབྲས་གནས་
བཞི་ག་ཞུགས་ལམ་སྔོན་དུ་བཏང་བ་དང༌། འབྲས་གནས་ཀྱི་ལམ་ཐོབ་པ་དང་། སྤང་བྱ་སྤངས་པའི་



240
གནས་དྲུག་པ།
དགེ་སྦྱོང་གི་ཚུལ་དང་། དེའི་འབྲས་བུ་བཤད་པ།
བྲལ་ཐོབ་གཅིག་རྙེད་པ་ལྟ་བུའི་ཟད་པ་རྣམས་ཕྱོགས་གཅིག་ཏུ་བསྡོམས་པ་དང༌། རྣམ་གྲོལ་ལམ་
གྱིས་བསྡུས་པའི་ཤེས་པ་བརྒྱད་ཚན་ཐོབ་པ་དང༌། མི་རྟག་སོགས་བཅུ་དྲུག་མངོན་སུམ་དུ་རྟོགས་
པའི་ཡེ་ཤེས་ཐོབ་པ་སྟེ་ལྔའི་སྒོ་ནས་དེ་ལྟར་བཞག་པའི་ཕྱིར། ཅི་ཟག་མེད་ཀྱི་ལམ་ཁོ་ན་དགེ་སྦྱོང་གི་
ཚུལ་ཡིན་ན། །འཇིག་རྟེན་པའི་ལམ་གྱིས་འཇིག་རྟེན་པའི་སྒོམ་སྤངས་ཉོན་མོངས་དྲུག་པ་སྤངས་ནས་
ཕྱིར་འོང་ཐོབ་པ་དང་། དགུ་པ་སྤངས་ནས་ཕྱིར་མི་འོང་ཐོབ་པ་གཉིས་དགེ་སྦྱོང་ཚུལ་གྱི་འབྲས་བུ་མ་
ཡིན་པར་འགྱུར་རོ་ཞེ་ན། སྐྱོན་མེད་དེ། འཇིག་རྟེན་པ་ཡི་ཐོབ་འབྲས་ནི། །བསྲེས་དང་ཟག་མེད་ཐོབ་
འཛིན་ཕྱིར། ཞེས་འབྱུང་བ་ལས། འབྲས་བུ་གཉིས་པོ་དེ་འཇིག་རྟེན་ལས་འདས་མ་འདས་ཀྱི་ལམ་གྱི་
སྤངས་པ་གཉིས་བསྲེས་པའི་ཕྱིར་དང༌། ཟག་མེད་ཐོབ་འཛིན་ཏེ་གཉིས་ཀ་དགེ་སྦྱོང་ཚུལ་གྱི་འབྲས་
བུ་ཡིན་པའི་ཕྱིར། དེ་ཉིད་ཚངས་ཚུལ་ཚངས་པ་ཡི། །འཁོར་ལོ་ཚངས་པས་བསྐོར་ཕྱིར་རོ། །ཆོས་ཀྱི་
འཁོར་ལོ་ཞེས་སོགས་ཀྱི་དོན་ཡང་ཡོད་དེ། དགེ་སྦྱོང་གི་ཚུལ་དེ་ཉིད་ཚངས་པའི་ཚུལ་དང་ཚངས་པ་
བཅོམ་ལྡན་འདས་ཀྱིས་དེ་ཉིད་བསྐོར་བ་ཡིན་པའི་ཕྱིར། འོ་ན་ཁམས་གང་དུ་དགེ་སྦྱོང་ཚུལ་གྱི་
འབྲས་བུ་དུ་ཐོབ་པ་ཡིན་ཞེ་ན། བཤད་དུ་ཡོད་དེ། འདོད་པར་གསུམ་འཐོབ་ཐ་མ་ནི། །གསུམ་དུའོ་
གོང་ན་མཐོང་ལམ་མེད། །མི་སྐྱོ་ལུང་ལས་འདིར་རྩོམ་ཞིང༌། །དེ་ལྟར་ཕྱིན་ཅེས་འབྱུང་ཕྱིར་རོ། །ཞེས་
འབྱུང་བ་ལས། འབྲས་བུ་དང་པོ་གཉིས་དང་། འབྲས་བུ་རིམ་གྱིས་པའི་ཕྱིར་མི་འོང་གསུམ། དང་
པོར་འདོད་ཁམས་ཁོ་ནར་གསར་དུ་ཐོབ་དགོས། ཆགས་བྲལ་སྔོན་སོང་གི་ཕྱིར་མི་འོང་ཡང་འདོད་
རྟེན་ཁོ་ན་ལ་བརྟེན་ནས་ཐོབ་པའི་ཕྱིར། ཕྱི་མ་གྲུབ་སྟེ། དེའི་གསར་ཐོབ་མཐོང་ལམ་ཐོབ་པའི་རྟེན་
ཅན་དུ་ངེས་པ་གང་ཞིག ཁམས་གོང་གི་རྟེན་ལ་མཐོང་ལམ་གསར་དུ་ཐོབ་པ་མེད་པའི་ཕྱིར་དང༌།
ལུང་ལས། གཟུགས་སུ་ཉེར་འགྲོའི་ཕྱིར་མི་འོང་བར་འདའ་བ་སོགས་ལྔ་ག་འདོད་པའི་ཁམས་འདིར་
རྩོམ་ཞིང་། གཟུགས་ཀྱི་ཁམས་དེར་མཐར་ཕྱིན་པར་བྱེད། ཅེས་འབྱུང་བའི་ཕྱིར། འདིའི་གཉིས་པ་
གྲུབ་སྟེ། ཁམས་གོང་མ་གཉིས་ན་འཁོར་བ་ལ་སྐྱོ་བ་མེད་པ་གང་ཞིག །མཐོང་ལམ་གསར་དུ་སྐྱེ་བ་



གནས་དྲུག་པ།
དགྲ་བཅོམ་གྱི་དབྱེབ།
241
ལ་ཡིད་འབྱུང་གི་སྐྱོ་བ་དགོས་པ་ཡིན་པའི་ཕྱིར། གོང་དུ་བཤད་པའི་དགྲ་བཅོམ་པའི་དབྱེ་བ་བཤད་
དུ་ཡོད་དེ། དགྲ་བཅོམ་དྲུག་འདོད་དེ་དག་ལས། །ལྔ་ནི་དད་པས་མོས་ལས་སྐྱེས། །དེ་དག་རྣམ་གྲོལ་
དུས་དང་སྦྱོར། །མི་གཡོའི་ཆོས་ཅན་མི་གཡོ་བ། །དེ་ཕྱིར་དེ་དུས་མི་སྦྱོར་གྲོལ། །དེ་ནི་མཐོང་ཐོབ་རྒྱུ་
ལས་བྱུང་། ཞེས་འབྱུང་བ་ལས། ཡོངས་སུ་ཉམས་པའི་ཆོས་ཅན། བདག་གསོད་པའི་ཆོས་ཅན། རྗེས་
སུ་བསྲུང་བའི་ཆོས་ཅན། གནས་པ་ལས་མི་སྐྱོད་པའི་ཆོས་ཅན། རྟོགས་པའི་འོས་སུ་གྱུར་པའི་ཆོས་
ཅན། མི་གཡོ་བའི་ཆོས་ཅན་དང་དྲུག་ཡོད་པ་ལས། །དེ་ཡང་དང་པོ་ལྔ་དད་མོས་པ་དང༌། དྲུག་པ་
མཐོང་ཐོབ་ལས་བྱུང་བ་ཡིན་པའི་ཕྱིར་དང་། དང་པོ་ལྔ་དགྲ་བཅོམ་པའི་འབྲས་བུ་ལས་ཉམས་ནས།
རྒྱུན་ཞུགས་ཀྱི་བར་དུ་འགྲོ་བ་ཡོད་པའི་ཕྱིར་དང་། བར་པ་བཞི་རང་རང་གི་རིགས་ལས་ཉམས་
པའང་ཡོད་པའི་ཕྱིར། ཕྱི་མ་གཉིས་གྲུབ་སྟེ། བཞི་ནི་རིགས་ལས་ལྔ་འབྲས་ལས། །ཉམས་འགྱུར་དང་
པོ་ལས་མ་ཡིན། །ཞེས་གསུངས་པའི་ཕྱིར་རོ། །ཉམས་པ་དེ་ལ་ཡང་གསུམ་ཡོད་དེ། ཐོབ་དང་མ་ཐོབ་
ཉེར་སྤྱོད་ལས། །ཡོངས་ཉམས་རྣམ་པ་གསུམ་ཞེས་བྱ། །ཞེས་འབྱུང་བ་ལས། ཡོན་ཏན་ཐོབ་པ་ལས་
ཉམས་པ། ཐོབ་བྱའི་ཡོན་ཏན་མ་ཐོབ་པ་ལས་ཉམས་པ། ཡོན་ཏན་ཐོབ་ཀྱང་མངོན་དུ་མི་བྱེད་པའི་
ཉེར་སྤྱོད་ལས་ཉམས་པ་དང་གསུམ་ཡོད་པའི་ཕྱིར། དེ་གསུམ་གང་ཟག་གང་ལ་ཡོད་པའང་བཤད་
པར་བྱ་སྟེ། སྟོན་ལ་ཐ་མ་མི་གཡོ་ལ། །བར་མའང་གཞན་ལ་རྣམ་གསུམ་མོ། །ཞེས་འབྱུང་བ་ལས།
སྟོན་པ་སངས་རྒྱས་ལ། ཐ་མ་དང་། དགྲ་བཅོམ་མི་གཡོ་བའི་ཆོས་ཅན་ལ་བར་མ་དང་། གཞན་དགྲ་
བཅོམ་དབང་ཚུལ་རྣམས་ལ་གསུམ་ག་ཡོད་ཅིང་མངའ་བའི་ཕྱིར་ཏེ། དང་པོ་ཡོན་ཏན་ཀུན་རྫོགས་ཡིན་པ་
དང༌། གཉིས་པས་སངས་རྒྱས་ཀྱིས་ཆོས་མ་ཐོབ་པ་དང༌། གསུམ་པ་རྣམས་འབྲས་བུ་ལས་ཉམས་པ་
སྲིད་པའི་ཕྱིར། འོ་ན་དགྲ་བཅོམ་པ་ལས་དང་ཉོན་མོངས་པའི་དབང་གིས་སྐྱེ་བ་ལེན་པ་ཡོད་པར་
ཐལ་ལོ་ཞེ་ན། སྐྱོན་མེད་དེ། འབྲས་ལས་ཉམས་པ་འཆི་བ་མེད། བྱ་བ་མ་ཡིན་དེ་མི་བྱེད། ཅེས་འབྱུང་
བ་ལས། དགྲ་བཅོམ་པ་འབྲས་བུ་ལས་རྣམ་པར་གྲོལ་བ་དང་། ཤེས་རབ་ཀྱིས་རྣམ་པར་གྲོལ་བའི་



242
གནས་དྲུག་པ།
དྲན་པ་ཉེར་གཞག་བཞི།
དགྲ་བཅོམ་པ་གཉིས་ཀྱི་ཁྱད་པར་ཇི་ལྟ་བུ་ཞེ་ན། བཤད་དུ་ཡོད་དེ། འགོག་ཐོབ་གཉིས་ཀ་ལས་
རྣམ་གྲོལ། །ཤེས་རབ་ཀྱིས་ནི་གཅིག་ཤོས་སོ། ཞེས་འབྱུང་བ་ལས། དང་པོ་ཉོན་སྒྲིབ་དང༌། སྙོམས་
འཇུག་གི་སྒྲིབ་པ་གཉིས་ཀ་ལས་གྲོལ། གཉིས་པ་ཉོན་སྒྲིབ་རྐྱང་པ་ལས་གྲོལ་བའི་ཕྱིར།
གོང་དུ་བཤད་པའི་ལམ་དེ་རྣམས་བསྡུ་ན་བཞིར་འགྱུར་ཏེ། མདོར་ན་ལམ་ནི་རྣམ་བཞི་སྟེ།
ཁྱད་པར་ཅན་དང་རྣམ་གྲོལ་དང་། །བར་ཆད་མེད་དང་སྦྱོར་ཞེས་བྱ། །ཞེས་འབྱུང་བ་ལྟར་བཞི་ལས།
བར་ཆད་མེད་ལམ་དང༌། རྣམ་གྲོལ་ལམ་གཉིས་ཀ་སླ་ཞིང་། སྦྱོར་བ་ཉེར་བསྡོགས་ཀྱི་ལམ་ནི་སྦྱོར་
ལམ་བཞི་ལྟ་བུ། ཁྱད་པར་གྱི་ལམ་ནི་མཐོང་ལམ་རྗེས་ཐོབ་ཡེ་ཤེས་ལྟ་བུ་ལ་བྱེད་པ་ཡིན་པའི་ཕྱིར།
ཡང་ལམ་དེ་ལ་བཞི་ཡོད་དེ། བསམ་གཏན་དག་གི་ལམ་རྣམས་སླ། །ས་གཞན་དག་གི་དཀའ་བ་
ཡིན། །བློ་རྟུལ་མངོན་ཤེས་བུལ་བ་སྟེ། །ཅིག་ཤོས་ཀྱི་ནི་མངོན་ཤེས་མྱུར། ཞེས་འབྱུང་བ་ལས།
མངོན་ཤེས་བུལ་ལ་ལམ་དཀའ་བ། མངོན་ཤེས་མྱུར་ལ་ལམ་དཀའ་བ། མངོན་ཤེས་བུལ་ལ་ལམ་
སླ་བ། མངོན་ཤེས་མྱུར་ལ་ལམ་ཡང་སླ་བ་སྟེ་བཞི་ཡོད་པའི་ཕྱིར་ཏེ། དབང་རྟུལ་གྱིས་ཉེས་བསྡོགས་
མི་ལྕོགས་མེད་དང་བསམ་གཏན་ཁྱད་པར་ཅན་གཟུགས་མེད་དང་པོ་གསུམ་སྟེ་ཟག་མེད་ཀྱི་ལམ་ལྔ་
ལ་བརྟེན་ན་དང་པོ་དང་། དབང་རྣོན་གྱིས་དེ་ལྔ་ལ་བརྟེན་ན་གཉིས་པ་དང་། དབང་རྟུལ་གྱིས་བསམ་
གཏན་གྱི་དངོས་གཞི་ལ་བརྟེན་ན་གསུམ་པ་དང་། དབང་རྣོན་གྱིས་དེ་ལ་བརྟེན་ན་བཞི་པ་ཡིན་པའི་
མངོན་པར་རྟོགས་པའི་ཡོན་ཏན་གཞན་ཡང་ཡོད་དེ། བྱང་ཆུབ་ཀྱི་ཕྱོགས་དང་མན་པ་སུམ་ཅུ་
རྩ་བདུན་ཡོད་པའི་ཕྱིར་ཏེ། ཟད་དང་མི་སྐྱེ་ཤེས་པ་ནི། །བྱང་ཆུབ་དེ་དང་མཐུན་ཉིད་ཕྱིར། །སུམ་ཅུ་
རྩ་བདུན་དེ་ཕྱོགས་མཐུན། །ཞེས་འབྱུང་བ་ལས། ཟད་མི་སྐྱེ་ཤེས་ཀྱི་ཡེ་ཤེས་ནི་བྱང་ཆུབ་དང་། དེ་
དང་མཐུན་པ་སྡེ་ཚན་བདུན་ཡོད་པའི་ཕྱིར། དྲན་པ་ཉེར་གཞག་བཞི། ཡང་དག་སྤོང་བ་བཞི། རྫུ་
འཕྲུལ་གྱི་རྐང་པ་བཞི། རྣམ་བྱང་གི་དབང་པོ་ལྔ། སྟོབས་ལྔ། བྱང་ཆུབ་ཀྱི་ཡན་ལག་བདུན། འཕགས་



གནས་དྲུག་པ།
ཡང་དག་སྤོང་བ་བཞི།
243
པའི་ལམ་ཡན་ལག་བརྒྱད་རྣམས་སུ་ཡོད་པའི་ཕྱིར། དང་པོ་གྲུབ་སྟེ། དམིཌ་པའི་སྒོ་ནས་ལུས་དྲན་པ་
ཉེར་གཞག །ཚོར་བ་དྲན་པ་ཉེར་གཞག །སེམས་དྲན་པ་ཉེར་གཞག །ཆོས་དྲན་པ་ཉེར་གཞག་སྟེ་བཞི་
ཡོད་ཅིང་། ངོ་བོ་ནི། ལུས་ཚོར་སེམས་དང་ཆོས་རྣམས་ལ། །མཚན་ཉིད་གཉིས་སུ་ཡོངས་བརྟགས་
པས། ཞེས་གོང་དུ་བཤད་པ་ལྟར་གྱི། དྲན་པ་དང་ཤེས་རབ་གང་རུང་གིས་བསྡུས་པའི་ལམ་ཞུགས་ཀྱི་
མཁྱེན་པ་ཞིག་ལ་འཇོག །བསྒོམ་ཚུལ་ལ་ཡང་། རང་གི་མཚན་ཉིད་ཀྱི་བསྒོམ་ཚུལ་དང༌། སྤྱིའི་མཚན་
ཉིད་ཀྱི་བསྒོམ་ཚུལ་གཉིས་སུ་ཡོད་པའི་ཕྱིར། བསྒོམ་ཚུལ་དང་པོ་ཡོད་དེ། ལུས་མི་གཙང་བ། ཚོར་
བ་སྡུག་བསྔལ་བ། སེམས་སྐད་ཅིག་གིས་སྐྱེ་འཇིག་བྱེད་པ། ཆོས་ཀུན་ནས་ཉོན་མོངས་ཀྱི་ཕྱོགས་
རྣམས་སྤང་བྱ་དང༌། རྣམ་བྱང་གི་ཕྱོགས་རྣམས་བླང་བྱར་ཁོང་དུ་ཆུད་ནས་སྒོམ་པར་བྱེད་པའི་ཕྱིར།
བསྒོམ་ཚུལ་གཉིས་པ་ཡོད་དེ། འདུས་བྱས་ཐམས་ཅད་ནི་མི་རྟག །ཟག་བཅས་ཐམས་ཅད་ནི་སྡུག་
བསྔལ། ཆོས་ཐམས་ཅད་ནི་སྟོང་ཞིང་བདག་མེད། མྱ་ངན་ལས་འདས་པ་ནི་ཞི་ཞིང་དགེ་བའོ་སྙམ་དུ་
བསྒོམ་པར་བྱེད་པའི་ཕྱིར། དེ་ཡང་ལུས་དྲན་པ་ཉེར་གཞག་སྡུག་བསྔལ་བདེན་པ་ལ་འཇུག་སྟེ།
འཁོར་བས་བསྡུས་པའི་ཟག་བཅས་ཀྱི་ལུས་སྡུག་བསྔལ་གྱི་རང་བཞིན་དུ་མཐོང་ནས། དེ་ལ་འབྲལ་
འདོད་སྐྱེད་པའི་ཕྱིར། ཚོར་བ་དྲན་པ་ཉེར་གཞག་ཀུན་འབྱུང་བདེན་པ་ལ་འཇུག་པ་ཡིན་ཏེ། འཁོར་
བས་བསྡུས་པའི་ཟག་བཅས་ཀྱི་ཚོར་བ། སྲེད་པ་འདྲེན་ནུས་སུ་མཐོང་ནས་དེ་ལ་སྤོང་འདོད་སྐྱེད་པའི་
ཕྱིར། སེམས་དྲན་པ་ཉེར་གཞག་འགོག་བདེན་ལ་འཇུག་སྟེ། གང་ཟག་གི་བདག་གིས་དབེན་པའི་
སེམས་སྐད་ཅིག་གིས་སྐྱེ་འཇིག་བྱེད་པར་མཐོང་ནས། བདག་ཆད་ཀྱིས་དོགས་པའི་འཇིགས་པ་དང་
བྲལ་བའི་འགོག་པ་མངོན་དུ་བྱ་ནུས་སུ་མཐོང་བར་འགྱུར་བའི་ཕྱིར། ཆོས་དྲན་པ་ཉེར་གཞག་ལམ་
བདེན་ལ་འཇུག་སྟེ། ཀུན་ནས་ཉོན་མོངས་ཕྱོགས་ཀྱི་ཆོས་དོར་བྱ་དང་། རྣམ་བྱང་གི་ཆོས་བླང་བྱར་
རྟོགས་ནས་ལམ་བསྒོམ་པར་འདོད་པའི་ཕྱིར།
གཉིས་པ་ཡང་དག་སྤོང་བ་བཞི་ཡོད་དེ། མི་དགེ་བ་སྐྱེས་པ་སྤོང་བའི་ཡང་དག་སྤོང་བ། མ་



244
རྫུ་འཕྲུལ་གྱི་རྐང་པ་བཞི་དང་དད་སོགས་དབང་པོ་ལྔ། གནས་དྲུག་པ།
སྐྱེས་པ་མི་སྐྱེད་པའི་ཡང་དག་སྤོང་བ། དགེ་བ་སྐྱེས་པ་སྤེལ་བའི་ཡང་དག་སྤོང་བ། མ་སྐྱེས་པ་སྐྱེད་
པའི་ཡང་དག་སྤོང་བ་དང་བཞི་ཡོད་པ་དང་། ངོ་བོ་ནི། སྤང་གཉེན་གྱི་ཆོས་ལ་བླང་དོར་བྱེད་པར་སྤྲོ་
བའི་བརྩོན་འགྲུས་ཀྱིས་བསྡུས་པའི་ལམ་ཞུགས་ཀྱི་མཁྱེན་པ་ཞིག་ལ་འཇོག་པའི་ཕྱིར། བསྒོམ་པའི་
ཚུལ་ལ་ལྔ་ཡོད་དེ། མདོ་ལས། མི་དགེ་བ་སྐྱེས་པ་སྤོང་། མ་སྐྱེས་པ་མི་བསྐྱེད། དགེ་བ་སྐྱེས་པ་སྤེལ།
མ་སྐྱེས་པ་སྐྱེད་པའི་ཕྱིར་འདུན་པ་བསྐྱེད། འབད། བརྩོན་འགྲུས་རྩོམ། སེམས་རབ་ཏུ་འཛིན།
སེམས་རབ་ཏུ་འཇོག །ཅེས་འབྱུང་བ་ཉིད་ཀྱིས་ཤེས་སླ་བའི་ཕྱིར། །
གསུམ་པ་རྫུ་འཕྲུལ་གྱི་རྐང་པ་བཞི་ཡོད་དེ། འདུན་པའི་རྫུ་འཕྲུལ་གྱི་རྐང་པ། བརྩོན་འགྲུས་
ཀྱི་རྫུ་འཕྲུལ་གྱི་རྐང་པ། སེམས་པའི་རྫུ་འཕྲུལ་གྱི་རྐང་པ། དཔྱོད་པའི་རྫུ་འཕྲུལ་གྱི་རྐང་པ་དང་བཞི་
ཡོད་པ་དང་། ངོ་བོ་གུས་སྦྱོར་གྱི་བརྩོན་འགྲུས་ལ་བརྟེན་ནས་ཐོབ་པའི་ཏིང་ངེ་འཛིན་དང༌། རྟག་སྦྱོར་
གྱི་བརྩོན་འགྲུས་ལ་བརྟེན་ནས་ཐོབ་པའི་ཏིང་ངེ་འཛིན་དང་། སྔོན་ཏིང་ངེ་འཛིན་བསྒོམ་པ་ལ་བརྟེན་
ནས་ཐོབ་པའི་ཏིང་ངེ་འཛིན་དང་། གཞན་གྱིས་བསྟན་པའི་ཆོས་རབ་ཏུ་རྣམ་འབྱེད་ལ་བརྟེན་ནས་ཐོབ་
པའི་ཏིང་ངེ་འཛིན་དང་བཞི་རིམ་བཞིན། རྫུ་འཕྲུལ་གྱི་རྐང་པ་བཞི་རེ་རེ་ནས་ཀྱི་ངོ་བོ་ཡིན་པའི་ཕྱིར།
བསྒོམ་ཚུལ་ནི། དབུས་མཐའ་ལས། ཉེས་པ་ལྔའི་གཉེན་པོར་སྤོང་བའི་འདུ་བྱེད་བརྒྱད་བསྒོམ་པར་
གསུངས་པ། འདིར་ཡང་མི་མཚུངས་པ་མེད་དོ། །
བཞི་པ་རྣམ་བྱང་གི་དབང་པོ་ལྔ་དང་ལྔ་པ་སྟོབས་ལྔ་ཡོད་དེ། དད་པའི་དབང་པོ། བརྩོན་
འགྲུས་ཀྱི་དབང་པོ། དྲན་པའི་དབང་པོ། ཏིང་ངེ་འཛིན་གྱི་དབང་པོ། ཤེས་རབ་ཀྱི་དབང་པོ། སྟེ་ལྔ་
ཡོད་པ་དང་། དད་པའི་སྟོབས། བརྩོན་འགྲུས་ཀྱི་སྟོབས། དྲན་པའི་སྟོབས། ཏིང་ངེ་འཛིན་གྱི་སྟོབས།
ཤེས་རབ་ཀྱི་སྟོབས་ཏེ་ལྔ་ཡོད་པའི་ཕྱིར་དང་། ངོ་བོ་ནི། སྦྱོར་ལམ་དྲོད་རྩེ་གཉིས་ཀྱི་སྐབས་ཀྱི་དད་
སོགས་ལྔ་རྣམ་བྱང་གི་དབང་པོ་དང༌། བཟོད་མཆོག་གཉིས་ཀྱི་སྐབས་ཀྱི་དད་སོགས་ལྔ་རྣམ་བྱང་གི་
སྟོབས་ཡིན་པའི་ཕྱིར། ཕྱི་མ་འདི་གྲུབ་སྟེ། དྲོད་རྩེ་གཉིས་ཀྱི་སྐབས་སུ་དེ་ལྔ་ལ་མ་དད་པ་སོགས་



གནས་དྲུག་པ།
བྱང་ཆུབ་ཡན་ལག་བདུན་དང་འཕགས་ལམ་ཡན་ལག་བརྒྱད།
245
ཀྱིས་བརྫི་བར་ནུས། བཟོད་མཆོག་གཉིས་ཀྱི་སྐབས་སུ་བརྫི་བར་མི་ནུས་པའི་ཆ་ནས་ཡིན་པའི་ཕྱིར་
ཏེ། རང་འགྲེལ་ལས། ཅིའི་ཕྱིར་དབང་པོ་རྣམས་ཁོ་ན་ལ་སྟོབས་སུ་བཤད་ཅེ་ན། ཆུང་ངུ་དང་ཆེན་
པོའི་བྱེ་བྲག་གིས་བརྫི་བ་དང་བརྫི་བ་མེད་པའི་ཕྱིར་རོ། །ཞེས་གསུངས་པའི་ཕྱིར། དེ་ཡང་ལྡོག་ཆེས་
ཕྱེ་ན་དེ་ལྟར་བཤད་ཀྱི། འགལ་བ་ནི་མ་ཡིན་ཏེ། སྦྱོར་ལམ་བཟོད་པའི་སྐབས་ཀྱི་དད་སོགས་ལྔ་རྣམ་
བྱང་གི་དབང་པོ་དང་སྟོབས་གཉིས་ཀ་ཡིན་པའི་ཕྱིར། །
དྲུག་པ་བྱང་ཆུབ་ཀྱི་ཡན་ལག་བདུན་ཡོད་དེ། དྲན་པ་ཡང་དག་བྱང་ཆུབ་ཀྱི་ཡན་ལག །ཆོས་རབ་
ཏུ་རྣམ་འབྱེད་ཡང་དག་བྱང་ཆུབ་ཀྱི་ཡན་ལག །བརྩོན་འགྲུས་ཡང་དག་བྱང་ཆུབ་ཀྱི་ཡན་ལག །དགའ་
བ་ཡང་དག་བྱང་ཆུབ་ཀྱི་ཡན་ལག །ཤིན་ཏུ་སྦྱངས་པ་ཡང་དག་བྱང་ཆུབ་ཀྱི་ཡན་ལག །ཏིང་ངེ་འཛིན་ཡང་
དག་བྱང་ཆུབ་ཀྱི་ཡན་ལག །བཏང་སྙོམས་ཡང་དག་བྱང་ཆུབ་ཀྱི་ཡན་ལག་སྟེ་བདུན་ཡོད་པ་དང་།
ངོ་བོ་ནི། སྒོམ་ལམ་དུ་ཐོབ་པའི་དྲན་པ་ནས། བཏང་སྙོམས་ཀྱི་བར་རྣམས་བྱང་ཆུབ་ཀྱི་ཡན་ལག་ཏུ་
འཇོག་པའི་ཕྱིར། བསྒོམ་ཚུལ་ཡོད་དེ། སྡུག་ཀུན་སྤང་བྱ་དང་། འགོག་ལམ་བླང་བྱར་བསྒོམ་པ་ཡིན་
པའི་ཕྱིར།
བདུན་པ་འཕགས་ལམ་ཡན་ལག་བརྒྱད་ཡོད་དེ། ཡང་དག་པའི་ལྟ་བ། ཡང་དག་པའི་རྟོག་
པ། ཡང་དག་པའི་ངག །ཡང་དག་པའི་ལས་ཀྱི་མཐའ། ཡང་དག་པའི་འཚོ་བ། ཡང་དག་པའི་རྩོལ་
བ། ཡང་དག་པའི་དྲན་པ། ཡང་དག་པའི་ཏིང་ངེ་འཛིན་ཏེ་བརྒྱད་ཡོད་པ་དང་། ངོ་བོ་ནི། མཐོང་ལམ་
མཉམ་གཞག་ཏུ་རྟོགས་པའི་ལྟ་བ་དེ། རྗེས་ཐོབ་ཏུ་ཤེས་རབ་ཀྱིས་དཔྱོད་པར་བྱེད་པའི་ཆོས་རབ་ཏུ་
རྣམ་པར་འབྱེད་པ་དང་། མཉམ་གཞག་ཏུ་རྟོགས་པའི་ལྟ་བ་དེ། རྗེས་ཐོབ་ཏུགཞན་ལ་སྟོན་པར་བྱེད་
པའི་ངག་ཀུན་ནས་སློང་བྱེད་ཀྱི་རྟོག་པ་དང་། ངག་གི་ལས་རྣམ་པར་དག་པའི་ཚུལ་ཁྲིམས་དང་།
ལུས་ཀྱི་ལས་རྣམ་པར་དག་བའི་ཚུལ་ཁྲིམས་དང་། ལུས་ངག་གཉིས་ཀའི་ལས་རྣམ་པར་དག་པའི་
ཚུལ་ཁྲིམས་དང་། མཐོང་སྤང་སྤོང་བ་ལ་སྤྲོ་བའི་བརྩོན་འགྲུས་དང་། ཞི་གནས་ཀྱི་དམིགས་པ་མེ་



246
བྱང་ཕྱོགས་སོ་བདུན་བསྡུ་ཚུལ།
གནས་དྲུག་པ།
བརྗེད་པར་འཛིན་པའི་དྲན་པ་དང་། དྲན་པས་བཟུང་བའི་ཡུལ་ལ་རྩེ་གཅིག་ཏུ་མཉམ་པར་འཇོག་པ་
དང་བརྒྱད་འཕགས་ལམ་བརྒྱུད་རེ་རེ་ནས་ཡིན་པའི་ཕྱིར། །
བྱང་ཆུབ་ཕྱོགས་མཐུན་དེ་དག་མིང་གི་སྒོ་ནས་སུམ་ཅུ་རྩ་བདུན་ཡིན་ཀྱང་། རྫས་སུ་རྣམ་པ་
བཅུ་ཡིན་ཏེ། །མིང་གི་སྒོ་ནས་རྫས་སུ་བཅུ། །དད་དང་བརྩོན་འགྲུས་དྲན་པ་དང་། །ཤེས་རབ་ཏིང་
འཛིན་བཏང་སྙོམས་དགའ། །རྟོག་དང་ཚུལ་ཁྲིམས་ཤིན་ཏུ་སྦྱངས། ཞེས་འབྱུང་བ་ལྟར་བཅུར་འདུ་
བའི་ཕྱིར་ཏེ། དབང་པོ་དང་སྟོབས་རྣམས་བཤད་པ་ལྟར་རྟོགས་སླ་ཞིང་། དྲན་པ་ཉེར་གཞག་ཤེས་
རབ་སྟེ། །བརྩོན་འགྲུས་ཡང་དག་འཇོག་ཅེས་བྱ། །རྫུ་འཕྲུལ་རྐང་པ་ཏིང་འཛིན་ཏོ། ཞེས་གསུངས་པ་
ལྟར། དྲན་པ་ཉེར་གཞག་བཞི་ཤེས་རབ་དང་། ཡང་དག་སྤོང་བ་བཞི་བརྩོན་འགྲུས་དང་། །རྫུ་འཕྲུལ་
གྱི་རྐང་པ་བཞི་ཏིང་ངེ་འཛིན་དུ་འདུ་བ་དང་། སྡེ་ཚན་ཕྱི་མ་ཡང་ཆོས་རབ་ཏུ་རྣམ་འབྱེད་ཡང་དག་བྱང་
ཆུབ་ཀྱི་ཡན་ལག་དང༌། ཡང་དག་པའི་ལྟ་བ་གཉིས་ཤེས་རབ་དང་། བརྩོན་འགྲུས་ཡང་དག་བྱང་ཆུབ་
ཀྱི་ཡན་ལག་དང་ཡང་དག་པའི་རྩོལ་བ་གཉིས་བརྩོན་འགྲུས་དང༌། དྲན་པ་ཡང་དག་བྱང་ཆུབ་ཀྱི་
ཡན་ལག་དང་། ཡང་དག་པའི་དྲན་པ་གཉིས་དྲན་པ་དང་། ཡང་དག་པའི་ངག་ལས་ཀྱི་མཐའ་འཚོ་བ་
གསུམ་ཚུལ་ཁྲིམས་སུ་འདུ་བ་ཡིན་པའི་ཕྱིར། དྲན་པ་ཉེར་གཞག་ཤེས་རབ་ཏུ་བསྟན་པ་སོགས་དེ་
དག་ཀྱང་གཙོ་ཆེ་བའི་དབང་དུ་བྱས་ཀྱི། ངེས་པ་མ་ཡིན་ཏེ། གཙོ་བོ་སྨོས་པ་དེ་དག་ནི། སྦྱོར་བྱུང་
ཡོན་ཏན་ཀུན་ཀྱང་ཡིན། ཞེས་གསུངས་པ་ལས། དྲན་པ་ཉེར་གཞག་དང་ཚོགས་པ་གཅིག་པའི་སྦྱོར་
བྱུང་གི་ཡོན་ཏན་ཐོས་བསམ་སྒོམ་གསུམ་ཟག་པ་དང་བཅས་མ་བཅས་ཀུན་ཀྱང་དྲན་པ་ཉེར་གཞག་
ཏུ་བསྡུས་པའི་ཕྱིར། །
འོ་ན། ལམ་གྱི་གནས་སྐབས་གང་ན་བྱང་ཕྱོགས་སོ་བདུན་ཡོད་པ་ཡིན་ཞེ་ན། བཤད་དུ་ཡོད་
དེ། སྡེ་ཚན་བདུན་ནི་གོ་རིམས་བཞིན། །ལས་ནི་དང་པོ་པ་དག་དང་། །ངེས་འབྱེད་ཆ་མཐུན་རྣམས་
དང་ནི། སྒོམ་དང་མཐོང་ལ་རབ་ཏུ་ཕྱེ། ཞེས་འབྱུང་བ་ལས། སྡེ་ཚན་བདུན་རིམ་པ་བཞིན། ཚོགས་



247
གནས་དྲུག་པ།
བྱང་ཕྱོགས་སོ་བདུན་ལམ་དང་ས་གང་ན་ཡོད་མེད།
ལམ། སྦྱོར་ལམ་བཞི། སྒོམ་ལམ། མཐོང་ལམ་སྟེ་བདུན་ལ་འཇོག་པའི་ཕྱིར། ཟག་བཅས་ཟག་མེད་
གང་ཡིན་ཡང་བཤད་དུ་ཡོད་དེ། བྱང་ཆུབ་ཡན་ལག་ལམ་ཡན་ལག །ཟག་པ་མེད་གཞན་རྣམ་གཉིས་
སོ། །ཞེས་འབྱུང་བ་ལས། སྡེ་ཚན་ཕྱི་མ་གཉིས་ཟག་མེད་དང༌། དང་པོ་ལྔ་ལ་ཟག་བཅས་ཟག་མེད་
གཉིས་ཀ་ཡོད་པའི་ཕྱིར། འོ་ན། དེ་རྣམས་འཇིག་རྟེན་པའི་ས་གང་ན་ཡོད་པ་ཡིན་ཞེ་ན། བཤད་དུ་
ཡོད་དེ། བསམ་གཏན་དང་པོ་ན་ཐམས་ཅད། །མི་ལྕོགས་མེད་ན་དགའ་མ་གཏོགས། །གཉིས་པ་ན་ནི་
རྟོག་མ་གཏོགས། །གཉིས་ན་དེ་གཉིས་མ་གཏོགས་པ། །བསམ་གཏན་བར་ནའང་གཟུགས་མེད་
པ། །གསུམ་ནའང་དེ་དང་ཚུལ་ཡན་ལག །བྱང་ཆུབ་དང་ནི་ལམ་ཡན་ལག །མ་གཏོགས་འདོད་
ཁམས་སྲིད་རྩེ་ན། ཞེས་འབྱུང་བ་ལས། བསམ་གཏན་དང་པོ་ན་ཐམས་ཅད་ཡོད་པ་དང༌། ཉེར་
བསྡོགས་མི་ལྕོགས་མེད་ན་དགའ་བ་ཡང་དག་བྱང་ཆུབ་ཀྱི་ཡན་ལག་མ་གཏོགས་པ་ཡོད་པ་དང༌།
བསམ་གཏན་གཉིས་པ་ན་ཡང་དག་པའི་རྟོག་པ་མ་གཏོགས་པ་ཡོད་པ་དང་། བསམ་གཏན་གསུམ་པ་
དང་བཞི་པ་དང་གཉིས་པ་དང་། དང་པོའི་དངོས་གཞི་ཁྱད་པར་ཅན་ན། དགའ་བ་དང་རྟོག་པ་གཉིས་
པོ་མ་གཏོགས་ཡོད་པ་དང་། གཟུགས་མེད་དང་པོ་གསུམ་ན་དགའ་བ་དང༌། རྟོག་པ་གཉིས། ཡང་
དག་པའི་ངག་ལས་ཀྱི་མཐའ། འཚོ་བ་སྟེ་ལྔ་མ་གཏོགས་པ་ཐམས་ཅད་ཡོད་པ་ཡིན་པའི་ཕྱིར་དང་།
འདོད་ཁམས་དང་སྲིད་རྩེ་ན་བྱང་ཆུབ་ཡན་ལག །འཕགས་ལམ་ཡན་ལག་མ་གཏོགས་གཞན་རྣམས་
ཡོད་པའི་ཕྱིར། འོ་ན། མདོ་ལས། ཤེས་ནས་དད་པ་ཐོབ་པ་བཞི། ཞེས་གསུངས་པ་དེ་ཇི་ལྟ་བུ་ཞེ་ན།
བཤད་དུ་ཡོད་དེ། བདེན་གསུམ་མཐོང་ན་ཚུལ་ཁྲིམས་དང་། །ཆོས་ལ་ཤེས་ནས་དད་པ་འཐོབ། །ལམ་
མངོན་རྟོགས་ན་སངས་རྒྱས་དང་། །དེ་ཡི་དགེ་འདུན་དག་ལ་ཡང་། ཞེས་འབྱུང་བ་ལས། བདེན་པ་
དང་པོ་གསུམ་མངོན་སུམ་དུ་མཐོང་ན། འཕགས་པ་དགྱེས་པའི་ཚུལ་ཁྲིམས་དང་། ཆོས་ལ་ཤེས་ནས་
དད་པ་ཐོབ་པས་ཁྱབ། ལམ་བདེན་མངོན་སུམ་དུ་རྟོགས་ན་སངས་རྒྱས་དང་། དེའི་དགེ་འདུན་སློབ་
པ་དང་། མི་སློབ་པ་དག་ལ་ཤེས་ནས་དད་པ་ཐོབ་པས་ཁྱབ་པའི་ཕྱིར། ཡང་གི་སྒྲས་འདི་ཡིན་ན་སྔ་



248
གཉེན་པོས་སྤུང་བྱུང་མྱོང་ཚུལ།
གནས་དྲུག་པ།
མ་གཉིས་ལའང་དེ་ལྟར་ཡིན་བས་ཁྱབ་ཅེས་བསྟན་པའི་ཕྱིར། གང་ལ་དད་པ་ཐོབ་པའི་ཆོས་ཀྱང་ཡོད་
དེ། ཆོས་བདེན་གསུམ་དང་རང་སངས་རྒྱས། །བྱང་ཆུབ་སེམས་དཔའི་ལམ་ཡིན་ནོ། །ཞེས་འབྱུང་བ་
ལས། བདེན་པ་བཞི་པོ་དེ་དེ་ཡིན་པའི་ཕྱིར། འོ་ན། མི་སློབ་པ་ལ་རྣམ་གྲོལ་ལམ་བཤད་ནས། སློབ་
པ་ལ་མ་བཤད་པ་ཅི་ཡིན་ཞེ་ན། བཤད་དུ་ཡོད་དེ། བཅིངས་ཕྱིར་སློབ་པའི་ཡན་ལག་ཏུ། །རྣམ་གྲོལ་
མ་བཤད། ཅེས་གསུངས་པ་ཉིད་ཀྱིས་སློབ་པ་རྣམས་ཉོན་མོངས་བས་བཅིངས་ཤིང་། མི་སློབ་པ་
རྣམས་དེ་ལས་གྲོལ་བའི་ཆ་ནས་ཡིན་པའི་ཕྱིར། འོ་ན་གཉེན་པོས་སྤང་བྱ་སྤོང་ཚུལ་དེ་ཇི་ལྟ་བུ་ཞེ་ན།
བཤད་དུ་ཡོད་དེ། སྐྱེ་འགྱུར་གྱི་ཚུལ་གྱིས་སྤོང་བ་དང་། འགག་འགྱུར་གྱི་ཚུལ་གྱིས་སྤོང་བ་གཉིས་
ལས། མངོན་པ་གོང་མ་རྣམས་སྔ་མ་ལྟར་ཡིན་གྱི། །འདིར་ཕྱི་མ་ལྟར་ཡིན་ཏེ། མི་སློབ་སེམས་ནི་སྐྱེ་
འགྱུར་བ། །སྒྲིབ་པ་ལས་ནི་རྣམ་གྲོལ་འགྱུར། །འགག་པར་འགྱུར་བའི་ལམ་གྱིས་ནི། །དེ་ཡི་སྒྲིབ་པ་
རབ་ཏུ་སྤོང་། ཞེས་འབྱུང་བ་ལས། མཐོང་ལམ་བར་ཆད་མེད་ལམ་ལྟ་བུས་རང་དང་དུས་མཉམ་པའི་
མཐོང་སྤང་སྤོང་བར་བྱེད་པ་ཡིན་པའི་ཕྱིར་རོ། །སྨྲས་པ། རྣམ་དཀར་ལམ་བཟང་ཤེལ་གྱི་ཐེམ་སྐས་
ལས། །ཞི་བའི་ཁང་བཟང་དམ་པར་གཤེགས་པ་དང་། །གཤེགས་འགྱུར་ཞུགས་གནས་འཕགས་པའི་
དགེ་འདུན་ནི། །མངོན་རྟོགས་རིན་ཆེན་བརྒྱན་དང་ལྷན་ཅིག་བཤད། །ཕར་ཕྱིན་མངོན་པའི་ཁྲིར་
བཞུགས་ཞེས། །གྲགས་པ་འདི་ལྟའི་ལེགས་བཤད་ཀྱི། །ནོར་བུའི་ཁྲི་ལ་དགོངས་པ་སྟེ། །ཚིག་ཕྲེང་
བཅོས་པའི་བརྟག་བུར་མིན། །ཆོས་མངོན་པ་མཛོད་ཀྱི་དགོངས་པ་ལེགས་པར་བཤད་པ་ཤེས་བྱ་རབ་
གསལ་ཞེས་བྱ་བ་ལས་གནས་དྲུག་པའི་རྣམ་པར་བཤད་པའོ།། །།



གནས་བདུན་པ།
བཟོད་ཤེས་ལྟ་གསུམ་གྱི་ཁྱད་པར།
249
༄༅། །ཆོས་མངོན་པ་མཛོད་ཀྱི་དགོངས་བ་ལེགས་པར་བཤད་བ་ཤེས་བྱ་རབ་གསལ་
ཞེས་བྱ་བ་ལས་གནས་བདུན་པ་
བཞུགས་སོ།།
༄༅། དེ་ལྟར་གནས་དྲུག་པར་ཆོས་ཤེས་རྗེས་ཤེས་སོགས་བཤད་པའི་འཕྲོ་ལས་འདིར་ཤེས་པ་བཅུ་
སྟོན་ཏེ། དེ་ཡང་རྣམ་པ་བཞི་སྟེ་ཤེས་པ་བཤད་པ་དང་། ལྡན་པ་བཤད་པ་དང་། ཐོབ་པ་བཤད་པ་དང་། །
ཡོན་ཏན་བཤད་པ་རྣམས་སུ་ཡོད་པའི་ཕྱིར། དང་པོ་ནི། འོ་ན། བཟོད་པ་རྣམས་ཞེས་པ་དང་། ཤེས་པ་
ཞེས་པ་དང་། ཡང་དག་པའི་ལྟ་བ་ཞེས་པ་དང༌། ཡང་དག་པའི་ཤེས་པ་ཞེས་འབྱུང་ན། དེ་རྣམས་ཀྱི་ཁྱད་
པར་གང་ཡིན་ཞེ་ན། བཤད་དུ་ཡོད་དེ། དྲི་མེད་བཟོད་རྣམས་ཤེས་པ་མིན། །ཟད་དང་མི་སྐྱེའི་བློ་ལྟ་མིན།
དེ་ལས་གཞན་འཕགས་བློ་གཉིས་ཀ །གཞན་ཤེས་དྲུག་ནི་ལྟ་བའང་ཡིན། ཞེས་འབྱུང་བ་ལས། མཐོང་
ལམ་བཟོད་པ་བརྒྱད་ནི་ངེས་ཤེས་མིན་ཞིང་། བཟོད་པ་ཁོ་ན་ཡིན། །ཟད་མི་སྐྱེ་ཤེས་ཀྱི་ཡེ་ཤེས་ནི་ཡང་
དག་པའི་ཤེས་པ་ཁོ་ན་ཡིན་ཞིང་ལྟ་བ་མིན། ཟད་མི་སྐྱེ་ཤེས་ལས་གཞན་པའི་ཟག་མེད་ཀྱི་ཤེས་རབ་ནི་
ཡང་དག་པའི་ལྟ་བ་དང་། ཡང་དག་པའི་ཤེས་པ་གཉིས་ཀ་ཡིན། གཞན་འཇིག་རྟེན་པའི་ཡང་དག་པའི་
ཤེས་རབ་ཐམས་ཅད་ཤེས་པ་ཁོ་ན་ཡིན། ལྟ་བ་ཉོན་མོངས་ཅན་ལྔ་དང་། འཇིག་རྟེན་པའི་ཡང་དག་པའི་
ལྟ་བའང་ཡིན་པའི་ཕྱིར། སྤྱིར་ཤེས་པ་དེ་ལ་བཅུ་ཡོད་དེ། ཆོས་ཤེས་པ་དང་། རྗེས་སུ་ཤེས་པ་དང་། ཀུན་
རྫོབ་ཤེས་པ་དང༌། གཞན་སེམས་ཤེས་པ་དང༌། སྡུག་བསྔལ་ཤེས་པ་དང་། ཀུན་འབྱུང་ཤེས་པ་དང་། འགོག་
པ་ཤེས་པ་དང་། ལམ་ལ་ཤེས་པ་དང་། ཟད་པ་ཤེས་པ་དང་། མི་སྐྱེ་བ་ཤེས་པ་སྟེ་བཅུར་རང་འགྲེལ་ལས་
གསུངས་པ་ལྟར་ཡིན་པའི་ཕྱིར། །
བཅུ་པོ་དེ་ཇི་ཙམ་དུ་བསྡུ་བ་ཡོད་དེ། ཤེས་པ་ཟག་བཅས་ཟག་པ་མེད དང་པོ་ཀུན་རྫོབ་ཅེས་
བྱའོ། །ཟག་མེད་རྣམ་གཉིས་ཆོས་དང་ནི། །རྗེས་སུ་ཤེས་པ་ཁོ་ན་ཡིན། །ཀུན་རྫོབ་ཡུལ་ནི་ཐམས་ཅད་



250
ཤེས་པ་བཅུར་འཇོག་པའི་རྒྱུ་མཚན།
གནས་བདུན་པ།
དོ། །ཆོས་ཤེས་བྱ་བའི་སྤྱོད་ཡུལ་ནི། །འདོད་སྡུག་བསྔལ་སོགས་རྗེས་ཤེས་པའི། །སྤྱོད་ཡུལ་གོང་མའི་
སྡུག་བསྔལ་སོགས། ཞེས་འབྱུང་བ་ལས། ཟག་བཅས་དང་ཟག་མེད་གཉིས་སུ་འདུ་བ་དང་། དང་པོ་
རང་ཡུལ་ཀུན་རྫོབ་པ་ལ་དམིགས་པས་ཀུན་རྫོབ་ཤེས་པར་འཇོག་པ་དང་། གཉིས་པ་ཟག་མེད་ཀྱི་ཤེས་
པའང་ཆོས་ཤེས་དང་རྗེས་ཤེས་གཉིས་སུ་འདུ་བ་ཡིན་པའི་ཕྱིར། དེ་གཉིས་ཀྱི་ཡུལ་ཡོད་དེ། འདོད་པའི་
སས་བསྡུས་ཀྱི་བདེན་པ་ལྟ་བུ་དང་པོའི་ཡུལ་དང་། ཁམས་གོང་གི་སས་བསྡུས་ཀྱི་བདེན་པ་ལྟ་བུ་གཉིས་
པ་རྗེས་ཤེས་ཀྱི་ཡུལ་ཡིན་པའི་ཕྱིར། འོ་ན་ཤེས་པ་བཅུའི་ནང་ནས་ཟད་པ་ཤེས་པ་དང་། མི་སྐྱེ་བ་ཤེས་
པ་གཉིས་ཇི་ལྟ་བུ་ཞེ་ན། བཤད་དུ་ཡོད་དེ། ཟད་པར་ཤེས་པ་བདེན་རྣམས་ལ། །ཡོངས་ཤེས་ལ་སོགས་
པ་ངེས་པའོ། །ཡོངས་ཤེས་བྱར་མེད་ཅེས་ལ་སོགས། །མི་སྐྱེ་བ་ཡི་བློ་འདོད་དོ། །ཞེས་འབྱུང་བ་ལས།
འབྲས་བུའི་སྐབས་སུ་བདེན་པ་བཞི་ལས་ཡོངས་སུ་ཤེས་སོ་སྤངས་སོ་མངོན་དུ་བྱས་སོ། །བསྒོམ་མོ་ཞེས་
བྱ་བར་ཤེས་པ་སྔ་མ་དང༌། དེའི་སྐབས་སུ་སྡུག་བསྔལ་ཡོངས་སུ་ཤེས་ཏེ་ཤེས་པར་བྱར་མེད། ཅེས་
སོགས་སུ་ཤེས་པ་ནི་ཕྱི་མ་ཡིན་པའི་ཕྱིར། །
འོ་ན་ཤེས་པ་བཅུར་འཇོག་པའི་རྒྱུ་མཚན་ཅི་ཡིན་ཞེ་ན། བཤད་དུ་ཡོད་དེ། རང་བཞིན་དང་ནི་
གཉེན་པོ་དང༌། །རྣམ་པ་རྣམ་པ་སྤྱོད་ཡུལ་དང་། །སྦྱོར་དང་བྱ་བ་བྱས་ཉིད་དང༌། །རྒྱུ་རྒྱས་པ་ལས་བཅུ་
ཡིན་ནོ། །ཞེས་འབྱུང་བ་ལས། ཡུལ་གྱི་རང་བཞིན་ཀུན་རྫོབ་ཡིན་ཞིང་། དེ་ཤེས་པ་ལས་ཀུན་རྫོབ་ཤེས་པ་
བཞག །འདོད་པ་དང་གོང་མའི་གཉེན་པོར་ཆོས་ཤེས་དང་རྗེས་ཤེས་གཉིས་བཞག །རྣམ་པ་ལས་སྡུག་
ཀུན་ཤེས་པ་གཉིས་བཞག །རྣམ་པ་དང་སྤྱོད་ཡུལ་གཉིས་ཀ་ལས་འགོག་ལམ་ཤེས་པ་གཉིས་བཞག །སྦྱོར་
བ་བྱས་པ་ལས་གཞན་སེམས་ཤེས་པ་བཞག བྱ་བ་བྱས་པ་ལས་ཟད་པ་ཤེས་པ་དང་། རྒྱུ་རྒྱས་པ་ལས་
མི་སྐྱེ་བ་ཤེས་པ་བཞག་པ་ཡིན་པའི་ཕྱིར་ཏེ། རང་འགྲེལ་ལས། རྒྱུ་བདུན་གྱིས་ཤེས་པ་བཅུར་རྣམ་པར་
བཞག་གོ །ཞེས་གསུངས་པའི་ཕྱིར། དེ་ཡང་ཆོས་ཤེས་དང་རྗེས་ཤེས་གཉིས་འདོད་པ་དང་། ཁམས་
གོང་གི་གཉེན་པོར་བཤད་པ་ནི། མཐོང་ལམ་ལ་དེ་ལྟར་ངེས་ཀྱང་གཞན་མ་ངེས་ཏེ། སྒོམ་པའི་ལམ་ལ་



251
གནས་བདུན་པ།
ཤེས་པའི་རྣམ་པ།
འགོག་པ་འམ། །ལམ་ལ་ཆོས་ཤེས་གང་ཡིན་དེ། ཁམས་གསུམ་གྱི་ནི་གཉེན་པོ་ཡིན། ཞེས་འབྱུང་བ་
ལས། སྒོམ་ལམ་འགོག་པ་ཆོས་ཤེས་དང་། ལམ་ཆོས་ཤེས་གཉིས་ཁམས་གསུམ་ཀའི་གཉེན་པོ་ཡིན་པ་
སྲིད་པའི་ཕྱིར། འདོད་པའི་ཁམས་ཀྱི་རྗེས་མ་ཡིན། ཞེས་འབྱུང་བ་ལས། རྗེས་ཤེས་ཀྱི་འདོད་ཁམས་ཀྱི་
གཉེན་པོ་བྱེད་མི་སྲིད་པའི་ཕྱིར་ཏེ། ཆོས་ཤེས་མ་སྐྱེས་བར་དུ་རྗེས་ཤེས་མི་སྐྱེ། ཆོས་ཤེས་སྐྱེས་པའི་ཚེ་
དེས་འདོད་པ་ལས་རྒྱལ་ཟིན་པའི་ཕྱིར། །
འོ་ན་ཤེས་པ་བཅུ་པོ་དེ་སུ་ལ་གང་གི་རྣམ་པ་ཅན་ཡིན་ཞེ་ན། བཤད་དུ་ཡོད་དེ། ཆོས་ཤེས་པ་དང་
རྗེས་སུ་ཤེས། །རྣམ་པ་བཅུ་དྲུག་ཀུན་རྫོབ་ནི། །དེ་བཞིན་གཞན་དུའང་རང་རང་གི །བདེན་པའི་རྣམ་པས་
བཞི་ཡིན་ནོ། །ཕ་རོལ་ཡེ་ཤེས་དྲི་མེད་ཀྱང་། །དེ་བཞིན་དྲི་མ་དང་བཅས་ནི། །ཤེས་བྱ་རང་གི་མཚན་ཉིད་
རྣམས། །རྫས་རེ་རེ་ཞིག་སྤྱོད་ཡུལ་ལོ། །ལྷག་མ་རྣམ་པ་བཅུ་བཞི་ཅན། །སྟོང་དང་བདག་མེད་མ་
གཏོགས་སོ། །ཞེས་འབྱུང་བ་ལས། ཆོས་ཤེས་རྗེས་ཤེས་ཀུན་རྫོབ་ཤེས་པ་གསུམ་ནི་མི་རྟག་སོགས་བཅུ་
དྲུག་གི་རྣམ་པ་ཅན་དང་། ཀུན་རྫོབ་ཤེས་པ་ནི་དེ་ལས་གཞན་དུའང་ཆོས་རྣམས་ཀྱི་རང་སྤྱིའི་མཚན་ཉིད་
ཀྱི་རྣམ་པ་ཅན་ཡིན་པ་དང་། བདེན་བཞི་ཤེས་པ་ནི་རང་རང་གི་དམིགས་པ་བདེན་བཞིའི་རྣམ་པ་བཞི་
བཞིའི་རྣམ་པ་ཅན་ཡིན་པ་དང༌། གཞན་སེམས་ཤེས་པ་ཟག་མེད་ཀྱང་བདེན་བཞིའི་རྣམ་པ་ཅན་ཡིན་པ་
དང་། གཞན་སེམས་ཤེས་པ་ཟག་བཅས་དག་གིས་ཤེས་པར་བྱ་བ་གཞན་གྱི་སེམས་སེམས་བྱུང་གི་རྣམ་
པ་ཅན་ཡིན་པ་དང་། དེ་ཡང་སེམས་སེམས་བྱུང་གཉིས་པོའི་རྫས་རེ་རེ་ཡུལ་དུ་བྱེད་ཀྱི། གཅིག་ཆར་མི་
འཛིན་པ་དང་། ལྷག་མ་ཟད་མི་སྐྱེ་ཤེས་ཀྱི་ཡེ་ཤེས་ནི་མི་རྟག་སོགས་བཅུ་བཞིའི་རྣམ་པ་ཅན་ཡིན་པའི་
ཕྱིར། སྟོང་བདག་མེད་གཉིས་ནི་མ་གཏོགས་ཏེ། ཤེས་པ་གཉིས་པོའི་སྟོབས་ཀྱིས། རྗེས་ཐོབ་ཏུ་བདག་
གི་སྐྱེ་བ་ཟད་དོ། །འདི་ལས་སྲིད་པ་གཞན་མི་ཤེས་སོ། །ཞེས་ཐ་སྙད་དེ་ལྟར་འདོགས་པ་གང་ཞིག །སྟོང་
བདག་མེ་སྒོམ་པའི་བློའི་ཐ་སྙད་དེ་ལྟར་འདོགས་པ་མི་འཐད་པའི་ཕྱིར། འོ་ན་དྲི་མེད་ལ་མི་རྟག་སོགས་
བཅུ་དྲུག་ལས་གཞན་པའི་རང་གི་མཚན་ཉིད་ཀྱི་རྣམ་པ་ཅན་ཡོད་དམ་མེད་ཅེ་ན་བཤད་དུ་ཡོད་དེ། དྲི་



༡52
ས་དང་བརྟེན་པ།
གནས་བདུན་པ།
མེད་བཅུ་དྲུག་གཞན་རྣམ་མེད། །གཞན་ཡོད་ཅེས་པ་བསྟན་བཅོས་ལས། ཞེས་འབྱུང་བ་ཉིད་ཀྱིས། ཁ་
ཆེ་བ་རྣམས་མེད་པར་འདོད། །ཉི་འོག་པ་རྣམས་བསྟན་བཅོས་རྣམ་ཤེས་ཀྱི་ཚོགས་ཁུངས་སུ་བྱས་ནས་
ཡོད་པར་འདོད་པའི་ཕྱིར། འོ་ན་མི་རྟག་སོགས་བཅུ་དྲུག་རྫས་ཇི་ཙམ་དུ་འདུ་བ་ཡིན་ཞེ་ན། བཤད་དུ་
ཡོད་དེ། རྫས་སུ་རྣམ་པ་བཅུ་དྲུག་གོ །ཞེས་གསུངས་པ་ལྟར་ཡིན་པའི་ཕྱིར། འོ་ན་རྣམ་པའི་ངོ་བོ་གང་
སྙམ་ན། བཤད་དུ་ཡོད་དེ། རྣམ་པ་ཤེས་རབ་དང་བཅས་པའི། དམིགས་དངབཅས་པས་འཛིན་པར་
བྱེད། །ཡོད་པ་ཐམས་ཅད་གཟུང་བྱ་ཡིན། ཞེས་འབྱུང་བ་ལས། རྣམ་པའི་ངོ་བོ་ཤེས་རབ་ཡིན་ཞིང་།
ཤེས་རབ་དང་བཅས་པའི་སེམས་སེམས་བྱུང་གི་དམིགས་པ་འཛིན་པར་བྱེད་པ་དང་། ཡོད་པ་ཐམས་
ཅད་རྣམ་པའི་གཟུང་བྱར་འདོད་པའི་ཕྱིར། མདོ་སྡེ་པ་ནི་དེ་ལྟར་ན་ཤེས་རབ་ཤེས་རབ་དང་བཅས་པ་
ཐལ། ཞེས་བཀག་ནས་སེམས་སེམས་བྱུང་གི་དམིགས་པ་འཛིན་པར་བྱེད་པའི་འཛིན་སྟངས་ཀྱི་བྱེ་བྲག་
རྣམ་པ་ཡིན་ནོ་ཞེས་འཆད། དེ་ཡང་ལུགས་འདི་ལ་རྣམ་པ་ཁས་ལེན་ཀྱང་། གཟུང་རྣམ་དང་རྣམ་ཤར་
ཁས་ལེན་པ་མིན་ནོ། །ཤེས་པ་བཅུ་པོ་དེ་དག་དགེ་མི་དགེ་ལུང་མ་བསྟན་གང་ཡིན་ཀྱང་ཡོད་དེ། དང་
པོ་རྣམ་གསུམ་གཞན་རྣམས་དགེ། ཞེས་འབྱུང་བ་ལས། ཀུན་རྫོབ་ཤེས་པ་ལ་ཆོས་གསུམ་ག་ཡོད་ཅིང་།
ལྷག་མ་དགུ་ལ་དགེ་བས་ཁྱབ་པའི་ཕྱིར།
ཤེས་པ་བཅུ་པོ་ས་གང་ན་གནས་ཀྱང་བཤད་དུ་ཡོད་དེ། དང་པོ་ས་རྣམས་ཐམས་ཅད་ན། དྲུག་
ན་ཆོས་ཤེས་བྱ་བར་དགུ །རྗེས་ཤེས་བྱ་བ་དེ་བཞིན་དྲུག །གཞན་ཡིད་ཤེས་པ་བསམ་གཏན་བཞི། །ཞེས་
འབྱུང་བ་ལས། ཀུན་རྫོབ་ཤེས་པ་ལ་ཁམས་གསུམ་གའི་སས་བསྡུས་པ་ཡོད། ཆོས་ཤེས་ལ་བསམ་གཏན་
ས་དྲུག་གི་སས་བསྡུས་པ་ཡོད། རྗེས་ཤེས་ལ་ཟག་མེད་ས་དགུའི་སས་བསྡུས་པ་ཡོད། བདེན་བཞི་ཤེས་པ་
དང༌། ཟད་པ་དང༌། མི་སྐྱེ་བ་ཤེས་པ་དྲུག་ཀྱང་རྗེས་ཤེས་དེ་བཞིན་དང༌། གཞན་སེམས་ཤེས་པ་ལ་
བསམ་གཏན་བཞི་གའི་སས་བསྡུས་པ་ཡོད་པའི་ཕྱིར། ཤེས་པ་བཅུ་པོ་ཁམས་གང་གི་རྟེན་ཅན་ཡིན་
པའང་ཡོད་དེ། དེ་ནི་འདོད་དང་གཟུགས་རྟེན་ཅན། །ཆོས་ཤེས་བྱ་བ་འདོད་རྟེན་ཅན། ཁམས་གསུམ་



253
གནམ་བདུན་པ།
ཤེས་པ་ལྡན་ཚུལ་དང་། འཐོབ་ཚུལ་བཤད་པ།
པ་ཡི་རྟེན་ཅན་གཞན། ཞེས་འབྱུང་བ་ལས། གཞན་སེམས་ཤེས་པ་ལ་འདོད་གཟུགས་གཉིས་ཀའི་རྟེན་
ཅན་ཡོད། ཆོས་ཤེས་ལ་འདོད་པའི་རྟེན་ཅན་གཅིག་པུ་ལས་མེད། ལྷག་མ་བརྒྱད་ལ་ཁམས་གསུམ་ཀའི་
རྟེན་ཅན་ཡོད་པའི་ཕྱིར། །
གཉིས་པ་ཤེས་པ་བཅུའི་ལྡན་པ་བཤད་དུ་ཡོད་དེ། ཟག་མེད་སྐད་ཅིག་དང་པོ་ལ། །ཆགས་ཅན་
ཤེས་པ་གཅིག་དང་ལྡན། །གཉིས་པ་ལ་གསུམ་ཡན་ཆད་ནི། །བཞི་ལ་རེ་རེ་འཕེལ་དང་ལྡན། ཞེས་འབྱུང་
བ་ལས། འདོད་པ་ལ་ཆགས་པ་དང་མ་བྲལ་བའི་སོ་སྐྱེ་ནི་ཀུན་རྫོབ་ཤེས་པ་གཅིག་པུ་དང་ལྡན། དེ་དང་
བྲལ་བའི་སོ་སྐྱེ་ནི། དེ་དང་གཞན་གྱི་སེམས་ཤེས་པ་སྟེ་གཉིས་དང་ལྡན། ཟག་མེད་སྐད་ཅིག་དང་པོ་ལ་
གནས་པའི་འཕགས་པ་ཆགས་ཅན་ནི་ཀུན་རྫོབ་ཤེས་པ་གཅིག་པུ་དང་ལྡན། ཟག་མེད་སྐད་གཅིག་
གཉིས་པ་ལ་གནས་པའི་འཕགས་པ་ནི་ཀུན་རྫོབ་ཤེས་པ། ཆོས་ཤེས་སྡུག་བསྔལ་ཤེས་པ་སྟེ་གསུམ་དང་
ལྡན། དེ་ཡན་ཀྱི་སྐད་ཅིག་མ་བཞི་པ་དང་དྲུག་པ་དང་། བཅུ་པ་དང་། བཅུ་བཞི་པ་སྟེ་བཞི་ལ་ནི་ཤེས་པ་
རེ་རེ་འཕེལ་བ་དང་ལྡན་པས་བདུན་གྱི་བར་དུ་ལྡན་པའི་ཕྱིར། སྡུག་བསྔལ་རྗེས་ཤེས་ལ་གནས་པ་དེ་
འཕེལ་བས་བཞི། ཀུན་འབྱུང་ཆོས་ཤེས་ལ་གནས་པ་དེ་འཕེལ་བས་ལྔ། འགོག་པ་ཆོས་ཤེས་ལ་གནས་
པ་དེ་འཕེལ་བས་དྲུག །ལམ་ཆོས་ཤེས་ལ་གནས་པ་དེ་འཕེལ་བས་བདུན་ལྡན་པའི་ཕྱིར། །
གསུམ་པ་དེ་དག་གི་འཐོབ་པ་བཤད་དུ་ཡོད་དེ། །མཐོང་བའི་ལམ་ལ་བཟོད་པ་དང་། །ཤེས་
པ་ཇི་ལྟར་སྐྱེས་པ་རྣམས། །མ་འོངས་པ་འཐོབ། ཅེས་འབྱུང་བ་ལས། མཐོང་ལམ་ལ་གནས་པ་བཟོད་
པ་དང༌། ཤེས་པ་སྐྱེས་པ་རྣམས་དེ་དང་འདྲ་བ་མ་འོངས་པ་འཐོབ་ཀྱི། དེ་དག་མངོན་དུ་འགྱུར་བ་ནི་མི་
ཐོབ་པའི་ཕྱིར་ཏེ། མཐོང་ལམ་ལན་གཉིས་མི་ཐོབ་པའི་ཕྱིར། །
བཞི་པ་ཤེས་པ་བཅུའི་ཡོན་ཏན་ཡོད་དེ། ཐུན་མོང་མ་ཡིན་པའི་ཡོན་ཏན་བཤད་པ་དང་། ཐུན་
མོང་བའི་ཡོན་ཏན་བཤད་པ་གཉིས་ཡོད་པའི་ཕྱིར། དང་པོ་ཡོད་དེ། སངས་རྒྱས་ཆོས་ནི་མ་འདྲེས་པ། །སྟོབས་
ལ་སོགས་པ་བཅོ་བརྒྱད་དོ། །ཞེས་འབྱུང་བ་ལས། སྟོབ་བཅུ། མི་འཇིགས་པ་བཞི། དྲན་པ་ཉེ་བར་



254
གནས་བདུན་པ།
ཐུན་མོང་མ་ཡིན་པའི་ཡོན་ཏན་བཤད་པ།
བཞག་པ་གསུམ། ཐུགས་རྗེ་ཆེན་པོ་དང་བཅོ་བརྒྱད་ཡོད་པའི་ཕྱིར། གྲུབ་མཐའ་གོང་མར་སྤྱོད་པ་མ་
འདྲེས་པ་དྲུག་དང༌། རྟོག་པ་མ་འདྲེས་པ་དྲུག་དང༌། འཕྲིན་ལས་མ་འདྲེས་པ་གསུམ་དང་ཡེ་ཤེས་མ་
འདྲེས་པ་གསུམ་སྟེ་བཅོ་བརྒྱད་དུ་བཤད་དེ་ལུགས་གཞན་ནོ། །སྟོབས་བཅུ་ཤེས་པ་གང་གིས་བསྡུས་པ་
ཡོད་དེ། གནས་དང་གནས་མིན་ཤེས་པ་བཅུ། །ལས་འབྲས་ལ་བརྒྱད་བསམ་གཏན་སོགས། །དབང་
པོ་མོས་དང་ཁམས་ལ་ནི། །དགུའོ་ལམ་དག་ལ་བཅུ་འམ། །གཉིས་ནི་ཀུན་རྫོབ་ཤེས་པ་ཡིན། །ཟད་པ་
དྲུག་གམ་བཅུ་ཡིན་ནོ། །ཞེས་འབྱུང་བ་ལས། གནས་དང་གནས་མ་ཡིན་པ་མཁྱེན་པའི་སྟོབས་ནི་ཤེས་
པ་བཅུ་གས་བསྡུས། ལས་ཀྱི་རྣམ་སྨིན་མཁྱེན་པའི་སྟོབས་ནི་འགོག་ལམ་ཤེས་པ་མ་གཏོགས་པའི་ཤེས་
པ་བརྒྱད་ཀྱིས་བསྡུས། བསམ་གཏན་དང་། རྣམ་ཐར་དང་། དབང་པོ་མཆོག་དང་མཆོག་མིན་དང་།
མོས་པ་སྣ་ཚོགས་པ་དང་། ཁམས་སྣ་ཆོགས་མཁྱེན་པའི་སྟོབས་ནི་འགོག་ཤེས་མ་གཏོགས་པའི་ཤེས་པ་
དགུས་བསྡུས། ཐམས་ཅད་དུ་འགྲོ་བའི་ལམ་མཁྱེན་པའི་སྟོབས་ལ། ལམ་རང་གི་ངོ་བོ་མཁྱེན་པའི་དབང་
དུ་བྱས་ན། འགོག་ཤེས་མ་གཏོགས་པའི་ཤེས་པ་དགུས་བསྡུས། ལམ་འབྲས་བུ་དང་བཅས་པ་མཁྱེན་
པའི་དབང་དུ་བྱས་ན། ཤེས་པ་བཅུ་གས་བསྡུས། སྔོན་གནས་རྗེས་དྲན་དང་། འཆི་འཕོ་དང་སྐྱེ་བ་མཁྱེན་
པའི་སྟོབས་གཉིས་ནི་ཀུན་རྫོབ་ཤེས་པས་བསྡུས། ཟག་ཟད་མཁྱེན་པའི་སྟོབས་ལ། རང་གི་ངོ་བོ་མཁྱེན་
པའི་དབང་དུ་བྱས་ན། ཆོས་ཤེས། རྗེས་ཤེས། འགོག་ཤེས། ཀུན་རྫོབ་ཤེས་པ། ཟད་པ་ཤེས་པ། མི་སྐྱེ་
བ་ཤེས་པ་སྟེ་དྲུག་གིས་བསྡུས། དགྲ་བཅོམ་པའི་རྒྱུད་ལ་ཡོད་པའི་ཁྱབ་པ་ལ་བྱས་ན། ཤེས་པ་བཅུགས་
བསྡུས་པའི་ཕྱིར། འོ་ན་སྟོབས་བཅུ་ས་གང་ན་ཡོད་པ་ཡིན་ཞེ་ན། བཤད་དུ་ཡོད་དེ། སྔོན་གནས་འཆི་
འཕོ་སྐྱེ་བའི་སྟོབས། །བསམ་གཏན་དགན་ལྷག་མ་ནི། །ས་རྣམས་ཀུན་ན། ཞེས་འབྱུང་བ་ལས། དངོས་
སུ་སྨོས་པའི་གཉིས་པོ་བསམ་གཏན་བཞི་ན་ཡོད། ལྷག་མ་བརྒྱད་པོ་འདོད་པ་ནས་སྲིད་རྩེ་བའི་བར་གྱི་
ས་ཀུན་ན་ཡོད་པའི་ཕྱིར། སྟོབས་ཞེས་བརྗོད་པའི་རྒྱུ་མཚན་ཡོད་དེ། ཅི་ཡི་ཕྱིར། འདིའི་སྟོབས་གང་
ཕྱིར་ཐོགས་མི་མངའ། ཞེས་འབྱུང་བ་ལས། ཤེས་བྱ་ཐམས་ཅད་ལ་ཐོགས་མེད་དུ་འཇུག་པས་ན་དེ་སྐད་



གནས་བདུན་པ།
ཐུན་མོང་མ་ཡིན་པའི་ཡོན་ཏན་བཤད་པ།
255
བརྗོད་པའི་ཕྱིར། འོ་ན་སྐུའི་སྟོབས་ཇི་ལྟ་བུ་ཞེ་ན། བཤད་དུ་ཡོད་དེ། སྐུ་ལ་སྲེད་མེད་བུ་ཡི་སྟོབས། །གཞན་
དག་ཚིགས་ན་གླང་ཆེན་སོགས། །བདུན་ཅུས་གླགས་པའི་སྟོབས་ཡིན་ནོ། །དེ་ནི་རེག་བྱའི་སྐྱེ་མཆེད་དོ།
ཞེས་འབྱུང་བ་ལས། སྲེད་མེད་ཀྱི་བུའི་སྟོབས་མངའ་ཞིང་། ངོ་བོ་རིག་བྱའི་སྐྱེ་མཆེད་ཡིན་པའི་ཕྱིར། སྲེད་
མེད་ཀྱི་བུའི་སྟོབས་ཀྱང་བཤད་དུ་ཡོད་དེ། གླང་ཆེན་བདུན་ཅུའི་སྟོབས་དང་མཉམ་པར་བཤད་ལ་དེ་ལྟར་
འཇོག་པ་ཡིན་ཞིང་གཞན་དག་ཚིགས་རེ་རེ་ནའང་སྲེད་མེད་ཀྱི་བུའི་སྟོབས་མངའ་ཞེས་འཆད་པ་ཡོད་པའི་
ཕྱིར། དང་པོ་གྲུབ་སྟེ། གླང་པོ་ཆེ་ཕལ་པ་དང་། སྤོས་གྱི་དང༌། ཚན་པོ་ཆེ་དང་། རབ་གནོན་དང་། ཡན་
ལག་མཆོག་དང༌། སྟོབས་མཆོག་དང་། སྲེད་མེད་ཀྱི་བུ་སྟེ་བདུན། སྔ་མ་བཅུ་བཅུ་ཕྱི་མ་རེ་རེས་སྒྱུར་བའི་
སྟོབས་ལ་དེར་འཇོག་པའི་ཕྱིར། །
གཉིས་པ་མིའཇིགས་པ་བཞི་ཤེས་པ་གང་གིས་བསྡུས་པ་ཡོད་དེ། མི་འཇིགས་པ་ནི་རྣམ་པ་
བཞི། །ཇི་ལྟར་སྟོབས་ནི་དང་པོ་དང་། །བཅུ་པ་གཉིས་པ་བདུནཔ་བཞིན། ཞེས་འབྱུང་བ་ལས། དེ་བཞི་
རིམ་པ་བཞིན་སྟོབས་དང་པོ་གནས་དང་གནས་མིན་པ་མཁྱེན་པ་དང་། བཅུ་པ་ཟག་པ་ཟད་པ་མཁྱེན་པ་
དང་། གཉིས་པ་ལས་དང་རྣམ་སྨིན་མཁྱེན་པ་དང༌། བདུན་པ་ཀུན་ཏུ་འགྲོ་བའི་ལམ་མཁྱེན་པ་དང་བཞི་
རིམ་བཞིན་ཡིན་པའི་ཕྱིར།
དྲན་པ་ཉེ་བར་བཞག་པ་གསུམ་ཡོད་དེ། དྲན་དང་ཤེས་བཞིན་བདག་ཉིད་གསུམ། །ཞེས་འབྱུང་
བ་ལས། གུས་པར་ཆོས་ཉན་པ་ལ་རྗེས་སུ་ཆགས་པ་སྤངས་པའི་དྲན་པ། མ་གུས་པར་ཆོས་ཉན་པ་ལ་
ཁོང་ཁྲོ་བ་སྤངས་པའི་དྲན་པ། །གུས་མ་གུས་འདྲེས་མ་ལ་དེ་གཉིས་ཀ་མི་འགྱུར་བར་བཏང་སྙོམས་སུ་གནས་
པའི་དྲན་པ་གསུམ་དུ་ཡོད་པའི་ཕྱིར། །
ཐུགས་རྗེ་ཆེན་པོ་ཡང་བཤད་དུ་ཡོད་དེ། ཐུགས་རྗེ་ཆེན་པོ་ཀུན་རྫོབ་བློ། །ཚོགས་དང་རྣམ་པ་
སྤྱོད་ཡུལ་དང་། །མཉམ་པའི་ཕྱིར་དང་ཆེས་ཆེའི་ཕྱིར། ཞེས་འབྱུང་བ་ལས། ངོ་བོ་ཀུན་རྫོབ་ཤེས་པ་ཡིན་
ཞིང་། རྒྱུ་མཚན་ལྔས་ཆེན་པོ་ཞེས་བརྗོད་པ་ཡིན་པའི་ཕྱིར་ཏེ། ཚོགས་གཉིས་ལས་བྱུང་བའི་རྒྱུ་ཆེ་བ་དང་།



256
ཐུགས་རྗེ་ཆེན་པོ་དང༌། སྙིང་རྗེ་ཆེན་པོའི་ཁྱད་པར་བཤད་པ།
གནས་བདུན་པ།
སྡུག་བསྔལ་གསུམ་ལ་རྟོགས་པས་རྣམ་པ་ཆེ་བ་དང་སེམས་ཅན་ཐམས་ཅད་ལ་དམིགས་པས་སྤྱོད་ཡུལ་ཆེ་
བ་དང་། སེམས་ཅན་ཐམས་ཅད་ལ་འདྲ་བར་འདུག་པས་མཉམ་པ་ཉིད་ཆེ་བ་དང་། ཤེས་རབ་ཆེས་རྣོ་
ཞིང་ཆེ་བ་ཡིན་པའི་ཕྱིར། འོ་ན་ཐུགས་རྗེ་ཆེན་པོ་དང་། སྙིང་རྗེ་ཆེན་པོ་ལ་ཁྱད་པར་ཅི་ཡོད་པ་ཡིན་ཞེ་ན།
བཤད་དུ་ཡོད་དེ། ཐ་དད་བྱ་བ་རྣམ་པ་བརྒྱད། ཅེས་འབྱུང་བ་ལས། ངོ་བོའི་ཁྱད་པར། དམིགས་པའི་
ཁྱད་པར། རྣམ་པའི་ཁྱད་པར། ས་འམ་རྟེན་གྱི་ཁྱད་པར། རྒྱུད་ཀྱི་ཁྱད་པར། ཐོབ་པའི་ཁྱད་པར། ནུས་
པའི་ཁྱད་པར། བྱེད་ལས་ཀྱི་ཁྱད་པར་ཏེ་བརྒྱད་ཡོད་པའི་ཕྱིར། དང་བོ་གྲུབ་སྟེ། ཐུགས་རྗེས་ཆེན་པོ་
གཏི་མུག་མེད་པ་དང་། སྙིང་རྗེ་ཆེན་པོ་ཞེ་སྡང་མེད་པ་ཡིན་པའི་ཕྱིར། གཉིས་བ་གྲུབ་སྟེ། སྔ་མས་ཁམས་
གསུམ་གའི་སེམས་ཅན་ལ་དམིགས། ཕྱི་མས་འདོད་ཁམས་ཀྱི་རྟེན་ལ་དམིགས་པའི་ཕྱིར། གསུམ་པ་
གྲུབ་སྟེ། སྔ་མ་སྡུག་བསྔལ་གསུམ་དང་བྲལ་བར་འདོད་པའི་རྣམ་པ་ཅན་ཡིན། ཕྱི་མ་སྡུག་བསྔལ་གྱི་
སྡུག་བསྔལ་གཅིག་པུ་དང་བྲལ་བར་འདོད་པའི་རྣམ་པ་ཅན་ཡིན་པའི་ཕྱིར། བཞི་བ་གྲུབ་སྟེ། སྔ་མ་
བསམ་གཏན་བཞི་པ་ཁོ་ན་ལ་བརྟེན། ཕྱི་མ་བསམ་གཏན་བཞི་ཀ་ལ་བརྟེན་པའི་ཕྱིར། ལྔ་བ་གྲུབ་སྟེ།
སྔ་མ་སངས་རྒྱས་ཁོ་ནའི་རྒྱུད་ལ་ཡོད། ཕྱི་མ་སེམས་ཅན་གྱི་རྒྱུད་ལའང་ཡོད་པའི་ཕྱིར། དྲུག་བ་གྲུབ་སྟེ།
སྔ་མ་སྲིད་རྩེ་ལ་འདོད་ཆགས་དང་བྲལ་བས་ཐོབ་དགོས། ཕྱི་མ་འདོད་པ་ལ་འདོད་ཆགས་དང་བྲལ་
བས་ཐོབ་དགོས་པའི་ཕྱིར། བདུན་པ་གྲུབ་སྟེ། སྔ་མས་དོན་ཡོངས་སུ་སྐྱོབ། ཕྱི་མས་དོན་ཡོངས་སུ་མི་
སྐྱོབ་པའི་ཕྱིར། བརྒྱད་པ་གྲུབ་སྟེ། སྔ་མ་འདྲ་བར་འཇུག་པ་ཡིན། ཕྱི་མ་མི་འདྲ་བར་འཇུག་པའི་ཕྱིར།
འོ་ན། སངས་རྒྱས་རྣམས་ཐམས་ཅད་ནས་ཐམས་ཅད་དུ་མཉམ་པས་ཁྱབ་བམ་ཞེ་ན། མ་ཁྱབ་སྟེ།
སངས་རྒྱས་ཐམས་ཅད་ཚོགས་དང་ནི། །ཆོས་སྐུ་འགྲོ་བའི་དོན་སྤྱོད་པས། །མཉམ་པ་ཉིད་དེ་སྐུ་ཚེ་དང་།
རིགས་དང་སྐུ་བོང་ཚོད་ཀྱིས་མིན། ཞེས་འབྱུང་བ་ལས། དེ་ཐམས་ཅད་རྒྱུ་ཚོགས་གཉིས་བསགས་པར་
མཉམ། འབྲས་བུ་ཆོས་སྐུ་བརྙེས་པར་མཉམ། གཞན་དོན་འཕྲིན་ལས་འབད་མེད་དུ་འཇུག་པ་གསུམ་
མཉམ་ཡང་། སྐུ་ཚེ་དང་། རིགས་དང་། སྐུའི་བོང་ཚོད་གསུམ་གདུལ་བྱའི་དབང་གིས་མཉམ་པར་མ་ངེས་



གནས་བདུན་པ།
ཉོན་མོངས་མེད་པ་དང་། སྨོན་གནས་ཤེས་པ།
257
པའི་ཕྱིར།
གཉིས་པ་ཐུན་མོང་བའི་ཡོན་ཏན་བཤད་དུ་ཡོད་དེ། ཆོས་གཞན་སློབ་དང་ཐུན་མོང་ཡིན། ཁ་ཅིག་
སོ་སོའི་སྐྱེ་བོ་དང་། །ཉོན་མོངས་མེད་དང་སྨོན་གནས་ཤེས། །སོ་སོ་ཡང་དག་རིག་མངོན་སོགས། ཞེས་
འབྱུང་བ་ལས། ཉན་རང་དང་ཐུན་མོང་བ་ཉོན་མོངས་མེད་པ་དང་། སྨོན་གནས་ཤེས་པའི་ཏིང་ངེ་འཛིན།
སོ་སོ་ཡང་དག་པ་རིག་པ་བཞི། ཟག་ཟད་ཀྱི་མངོན་ཤེས། སོ་སྐྱེ་དང་ཐུན་མོང་བ་མངོན་ཤེས་དང་པོ་ལྔ།
བསམ་གཏན་གཟུགས་མེད་བརྒྱད། ཚད་མེད་བཞི། ཟད་པ་དང་ཟིལ་གནོན་གྱི་སྐྱེ་མཆེད་སོགས་ཡོད་
པའི་ཕྱིར། ཉོན་མོངས་མེད་པའི་ཏིང་ངེ་འཛིན་བཤད་དུ་ཡོད་དེ། ཉོན་མོངས་མེད་པ་ཀུན་རྫོབ་ཤེས། །བསམ་
གཏན་མཐའ་ན་མི་གཡོའི་ཆོས། །མིས་སྐྱེས་ཉོན་མོངས་འདོད་གཏོགས་པ། །མ་སྐྱེས་བཞིར་བཅས་སྤྱོད་
ཡུལ་ཅན། ཞེས་འབྱུང་བ་ལས། ངོ་བོ་ས་རྒྱུད་རྟེན་དམིགས་པ་སྟེ་ཁྱད་ཆོས་ལྔ་ཡོད་པའི་ཕྱིར་ཏེ། རིམ་པ་
བཞིན་ཀུན་རྫོབ་ཤེས་པ་དང་། བསམ་གཏན་བཞི་པའི་སས་བསྡུས་པ་དང་། མི་གཡོ་བའི་ཆོས་ཅན་གྱི་
དགྲ་བཅོམ་པའི་རྒྱུད་ཁོ་ནས་བསྡུས་པ་དང༌། རྟེན་མིས་སྐྱེད་པ་དང་། ཉོན་མོངས་སྐྱེ་འགྱུར་གཞི་དང་
བཅས་པ་ལ་དམིགས་པ་ཡིན་པའི་ཕྱིར།
སྨོན་གནས་ཤེས་པའི་ཏིང་ངེ་འཛིན་ཀྱང་བཤད་དུ་ཡོད་དེ། སྨོན་གནས་ཤེས་པའང་དེ་བཞིན་ནོ།
དེ་ཡི་དམིགས་པ་ཐམས་ཅད་དོ། །ཞེས་འབྱུང་བ་ལས། ཁྱད་ཆོས་དང་པོ་བཞི་ཉོན་མོངས་མེད་པ་བཞིན་
དང་། དམིགས་པ་ཆོས་ཐམས་ཅད་ལ་དམིགས་ནས་ཤེས་པར་བྱེད་པ་ཡིན་པའི་ཕྱིར། །
སོ་སོ་ཡང་དག་པ་རིག་པའང་བཤད་དུ་ཡོད་དེ། དེ་བཞིན་ཆོས་དོན་ངེས་ཚིག་དང་། །སྤོབས་པ་
སོ་སོ་ཡང་དག་རིག །གསུམ་ནི་གོ་རིམས་བཞིན་མིང་དང་། །དོན་དང་ངག་ལ་ཐོགས་མེད་ཤེས། །བཞི་
པ་རིག་པ་ཐག་ཐོགས་མེད། །མངོན་བརྗོད་ལམ་ལ་དབང་ཉིད་ལ། ཞེས་སོགས་འབྱུང་བ་ལས། ཆོས་
དོན་ངེས་ཚིག །སྤོབས་པ་སོ་སོ་ཡང་དག་པ་རིག་པ་སྟེ་བཞི་ཡོད་པ་ལས། རིམ་པ་བཞིན་མིང་དང་། དོན་
དང༌། ངག་དང་རིག་པ་ཐོགས་པ་མེད་པར་འཇུག་ཅིང་ཤེས་པ་ཡིན་པའི་ཕྱིར་དང་རྒྱུད་རྟེན་ངོ་བོ་གསུམ་



258
སོ་རིག་བཞི་དང་། མངོན་ཤེས་དྲུག །
གནས་བདུན་པ།
སྔ་མ་གཉིས་བཞིན་ལ། ས་ཁམས་གསུམ་ས་དགུས་བསྡུས་པ་ཡིན་པའི་ཕྱིར། ཉོན་མོངས་མེད་པའི་ཏིང་
ངེ་འཛིན་སོགས་སེམས་རྟེན་གང་ལ་བརྟེན་ནས་ཐོབ་པའང་ཡོད་དེ། དྲུག་པོ་དེ་དག་རབ་མཐའ་བས། །དེ་ནི་
རྣམ་དྲུག་བསམ་གཏན་མཐའ། །དེ་བཞིན་ས་ཀུན་གྱིས་མཐུན་བྱས། །འཕེལ་བའི་རབ་ཏུ་ཕྱིན་པ་ཡིན།
སངས་རྒྱས་ལས་གཞན་སྦྱོར་ལས་སྐྱེས། ཞེས་འབྱུང་བ་ལས། རབ་མཐའི་བསམ་གཏན་ལ་བརྟེན་ནས་
ཐོབ་ཅིང་། དེ་ཡང་འཕེལ་བ་ཆུང་འབྲིང་ཆེན་པོས་རབ་ཏུ་ཕྱིན་པའི་བསམ་གཏན་བཞི་པའི་དངོས་གཞི་
ལ་བྱེད་པའི་ཕྱིར་དང་། སངས་རྒྱས་ལས་གཞན་པ་དག་གིས་སྦྱོར་བྱུང་གིས་སྐྱེད་པ་ཡིན་པའི་ཕྱིར།
འཕེལ་བ་ཆུང་འབྲིང་ཆེ་གསུམ་ཀྱང་ཡོད་དེ། འདོད་པ་ནས་སྲིད་རྩེའི་བར་དུ་ལུགས་མཐུན་དང་། དེ་ནས་
འདོད་པའི་བར་དུ་ལུགས་མི་མཐུན་དུ་འོང་བ་དང༌། དེ་ནས་བསམ་གཏན་བཞི་པའི་བར་དུ་སོང་བ་ལ་
རིམ་པ་བཞིན་བྱ་བ་ཡིན་པའི་ཕྱིར། མངོན་པ་གོང་མའི་རྣམ་བཤད་དུའང་འདི་དང་ཆ་འདྲ་བ་གཅིག་
བཤད་དེ། ཕལ་ཆེར་ལ་ཡིད་འཕྲོག་པ་མི་སྣང་ངོ༌། །
།མངོན་ཤེས་དྲུག་ཀྱང་བཤད་དུ་ཡོད་དེ། རྫུ་འཕྲུལ་རྣ་བ་ཡིད་དང་ནི། །སྔོན་ཚེ་འཆི་འཕོ་སྐྱེ་བ་
དང༌། །ཟད་ཤེས་མངོན་དུ་བྱ་བ་ཡིན། །མངོན་ཤེས་རྣམ་དྲུག །ཅེས་རྫུལ་འཕྲུལ་གྱི་ཡུལ་ཤེས་པའི་མངོན་
ཤེས་སོགས་དྲུག་གསུངས་ཤིང་། ངོ་བོ་ཡང་། རྣམ་གྲོལ་བློ། །བཞི་ནི་ཀུན་རྫོབ་ཤེས་པ་སྟེ། ཞེས་གསུངས་
པ་ཉིད་ཀྱིས། ཤེས་རབ་ཀྱི་རང་བཞིན་དང༌། དེ་ཡང་གསུམ་པ་དང་དྲུག་པ་མ་གཏོགས་པ་བཞི་ནི་ཀུན་
རྫོབ་ཤེས་པ་ཡིན་པ་དང་། སེམས་ལ་ཤེས་པ་ལྔ་ཡིན་ནོ། །ཟད་པའི་མངོན་ཤེས་སྟོབས་བཞིན་ནོ། །ཞེས་
གསུངས་པ་གཞན་སེམས་ཤེས་པའི་མངོན་ཤེས་ལ་ལྔ་ཡོད་པ་དང༌། ཟག་ཟད་ཀྱི་མངོན་ཤེས་ནི། ཟག་
ཟད་ཀྱི་སྟོབས་བཞིན་དུ་ཤེས་པ་དྲུག་གམ་བཅུ་ཡིན་པའི་ཕྱིར། མངོན་ཤེས་དེ་རྣམས་ཀྱི་ཁྱད་པར་གྱི་ཆོས་
བཤད་དུ་ཡོད་དེ། ལྔ་ནི་བསམ་གཏན་བཞི་དག་ན། རང་དང་འོག་སའི་ཡུལ་ཅན་ཡིན། ཐོབ་བྱ་འདྲེས་པ་
ཚགས་བྲལ་བས། །གསུམ་པ་དྲན་པ་ཉེར་གཞག་གསུམ། དང་པོ་རྫུ་འཕྲུལ་རྣ་བ་མིག །མིག་དང་རྣ་བའི
མངོན་ཤེས་ནི། །ལུང་དུ་མ་བསྟན་ལྷག་རྣམས་དགེ །ཞེས་འབྱུང་བ་ལས། སའི་ཁྱད་པར། ཡུལ་གྱི་ཁྱད་



259
གནས་བདུན་པ།
མངོན་ཤེས་དྲུག །
པར། ཐོབ་པའི་ཁྱད་པར། དྲན་ཉེར་ཁྱད་པར། དགེ་སོགས་ཀྱི་ཁྱད་པར་རྣམས་སུ་ཡོད་པའི་ཕྱིར་ཏེ། དང་
པོ་ལྔ་བསམ་གཏན་བཞིའི་དངོས་གཞི་ན་ཡོད་པ་དང་། རང་དང་འོག་སའི་ཡུལ་ཅན་ཡིན་པ་དང་། ཚེ་
རབས་གཞན་ལ་འདྲིས་པ་ནི་དངོས་གཞིའི་ཚེ་ཐོབ་པ་དང་མ་འདྲིས་པ་ནི་སྦྱོར་བས་ཐོབ་པ་དང་། གསུམ་
པ་གཞན་སེམས་ཤེས་པ་ནི། དྲན་པ་ཉེར་གཞག་ཕྱི་མ་གསུམ་ལ་འཇོག་པ་དང་། རྫུ་འཕྲུལ་གྱི་མངོན་
ཤེས་སོགས་གསུམ་ནི། ལུས་དྲན་པ་ཉེར་གཞག་ལ་འཇོག་པ་དང་། མིག་དང་རྣ་བའི་མངོན་ཤེས་གཉིས་
ལུང་མ་བསྟན་དང་། ལྷག་མ་རྣམས་དགེ་བར་ངེས་པའི་ཕྱིར། མངོན་ཤེས་ཀྱིས་བསྡུས་པའི་ཡོན་ཏན་
ཀྱང་བཤད་དུ་ཡོད་དེ། རིག་པ་གསུམ་དང་ཆོ་འཕྲུལ་གསུམ་ཡོད་པའི་ཕྱིར། དང་པོ་ཡོད་དེ། གསུམ་ནི་
རིག་པ་སྔོན་མཐའ་སོགས། །མ་རིག་པ་ནི་བཟློག་ཕྱིར་རོ། །མི་སློབ་ཐ་མ་གཉིས་ནི་དེའི། །རྒྱུད་ལ་སྐྱེས་
ཕྱིར་དེ་ཞེས་བྱ། །སློབ་ལ་འདོད་དེ་མ་རིག་དང༌། །བཅས་རྒྱུད་ཕྱིར་ན་རིག་མ་བཤད། ཅེས་འབྱུང་བ་
ལས། མི་སློབ་བའི་མངོན་ཤེས་ཐ་མ་གསུམ་གྱི་རིམ་པ་བཞིན་སྔོན་མཐའ་དང་། ཕྱི་མའི་མཐའ་དང་། ད་
ལྟར་བ་རིག་པའི་སྒོ་ནས་དུས་གསུམ་ལ་རྨོངས་པ་ཟློག་པར་བྱེད། ཟག་ཟད་ཀྱི་མངོན་ཤེས་ནི་མི་སློབ་པ་
དངོས་ཡིན་པས། མི་སློབ་པའི་རིག་པ་ཞེས་བརྗོད་ཀྱང་། སྔ་མ་གཉིས་ནི་མི་སློབ་པའི་རྒྱུད་ལ་སྐྱེ་བའི་
ཕྱིར་ན་མི་སློབ་པ་ཞེས་བརྗོད་པ་ཙམ་དང༌། སློབ་པ་ཆགས་བྲལ་གྱི་རྒྱུད་ཀྱི་མངོན་ཤེས་ནི་རྒྱུད་མ་རིག་
པ་མངོན་འགྱུར་དང་བཅས་པ་ཉིད་ཀྱིས་ཟིལ་གྱིས་མནན་པས་རིག་པར་མ་བཤད་པའི་ཕྱིར། གཉིས་པ་ཆོ་
འཕྲུལ་གསུམ་ཡང་ཡོད་དེ། དང་པོ་གསུམ་པ་དྲུག་པ་ནི། །ཆོ་འཕྲུལ་རྣམས་ཡིན་བསྟན་པ་མཆོག །མི་
འཕུལ་ཕྱིར་དང་ཕན་པ་དང་། །ཡིད་འོང་འབྲས་ལ་སྦྱོར་བྱེད་ཕྱིར། ཞེས་འབྱུང་བ་ལས། མངོན་ཤེས་
དང་པོ་ནི་ཀུན་རྫུ་འཕྲུལ་གྱི་ཆོ་འཕྲུལ་དང་། གསུམ་པ་ནི་གསུང་ཀུན་ཏུ་བརྗོད་ཀྱི་ཆོ་འཕྲུལ་དང་། དྲུག་
པ་ནི་ཐུགས་རྗེས་སུ་བསྟན་པའི་ཆོ་འཕྲུལ་ཡིན་ལ། དེ་གསུམ་གྱི་ནང་ནས་ཀྱང་ཕྱི་མ་མཆོག་ཡིན་པའི་
ཕྱིར་ཏེ། འདི་ཟག་པ་ཟད་པས་མ་འཕྲུལ་བའི་ཕྱིར་དང༌། ཕན་པ་དང་ཡིད་དུ་འོང་བའི་འབྲས་བུ་ལ་སྦྱོར་
བའི་ཕྱིར། གོང་དུ་རྫུ་འཕྲུལ་ཞེས་གསུངས་པ་ཡང་ཞིབ་ཏུ་བཤད་དུ་ཡོད་དེ། རྫུ་འཕྲུལ་ཏིང་འཛིན་དེ་ལས་



260
སྤྲུལ་སེམས་བཤད་པ།
གནས་བདུན་པ།
-
-
-
-
ནི། །སྤྲུལ་དང་འགྲོ་བ་སྟོན་པ་ལ། །ཡིད་མགྱོགས་འགྲོ་བ་གཞན་དག་ལ། །ཕྱིན་བྱེད་མོས་པ་ལས་བྱུང་
ཡང་། །འདོད་པར་གཏོགས་པའི་སྤྲུལ་པ་ནི། །ཕྱི་ཡི་སྐྱེ་མཆེད་བཞི་རྣམ་གཉིས། །གཟུགས་གཏོགས་
གཉིས། ཞེས་འབྱུང་བ་ལས། རྫུ་འཕྲུལ་ནི་ཏིང་ངེ་འཛིན་ཡིན་པ་དང་། དེའི་ཡུལ་ལ་སྤྲུལ་པ་དང་འགྲོ་
བ་གཉིས་ལས། ཕྱི་མ་ལ་བྱ་ལྟར་ལུས་རིན་གྱིས་ཕྱིན་བྱེད་ཀྱི་འགྲོ་བ་ཐག་རིང་པོར་ཡང་ཐུང་དུར་མོས་
པས་འགྲོ་བ། ཡིད་ལྟར་མགྱོགས་པའི་འགྲོ་བ་དང་གསུམ་ཡོད། དེ་གསུམ་གང་ལ་མངའ་བ་ཡང་། སྟོན་
པ་ལ་གསུམ་ཀ་དང་། ཉན་རང་ལ་དང་པོ་གཉིས་མངའ། སྤྲུལ་པ་ལ་ཡང་། འདོད་པ་དང༌། གཟུགས་སུ་
གཏོགས་པའི་སྤྲུལ་པ་གཉིས་ཡོད་པའི་དང་པོ་ལ། གཟུགས་དྲི་རོ་རེག་བྱ་སྟེ་བཞི་སྤྲུལ་པ་ཡོད་པ་དང་།
ཕྱི་མ་ལ་གཟུགས་དང་རེག་བྱ་གཉིས་ཁོ་ན་སྤྲུལ་པ་ཡིན་པའི་ཕྱིར། སྤྲུལ་སེམས་ཀྱང་བཤད་དུ་ཡོད་དེ།
སྤྲུལ་སེམས་དག་གིས། དེ་དག་ཀྱང་ནི་བཅུ་བཞིའོ། །བསམ་བཏན་འབྲས་གཉིས་ནས་ལྔའི་བར། །རིམ་
བཞིན་གོང་མ་ལས་སྐྱེས་མིན། ཞེས་འབྱུང་བ་ལས། སྤྱིར་སྤྲུལ་སེམས་ཞེས་པ་མངོན་ཤེས་ཁོ་ན་མིན་གྱི།
མངོན་ཤེས་ཀྱི་འབྲས་བུར་ཡོད་པའི་སྤུ་སེམས་ཤིག་ལ་བརྗོད་ཅིང་། དེ་ལ་ཡང་བཅུ་བཞི་ཡོད་པའི་ཕྱིར།
བསམ་གཏན་དང་པོའི་འབྲས་བུ་འདོད་པ་དང་རང་སའི་སྤྲུལ་སེམས་གཉིས་ཡོད་པ་ནས། བཞི་པའི་
འབྲས་བུ་འདོད་པ་ནས་རང་སའི་སྤྲུལ་སེམས་ལྔའི་བར་དུ་ཡོད་པའི་ཕྱིར་དང་། འོག་སའི་འབྲས་བུར་གྱུར་
པའི་སྤྲུལ་སེམས་གོངས་ལས་སྐྱེས་པ་མི་སྲིད་པའི་ཕྱིར། གོང་དུ་བརྗོད་པའི་རྫུལ་འཕྲུལ་གྱི་དབྱེ་བ་ཡོད་
དེ། རྫུལ་འཕྲུལ་གསང་སྔགས་སྨིན་དག་དང་། །ལས་ལས་སྐྱེས་དང་རྣམ་པར་ལྔ། ཞེས་འབྱུང་བ་ལས།
སྒོམ་བྱུང་དང༌། སྐྱེས་ཐོབ་ཀྱི་རྫུ་འཕྲུལ་གཉིས་ཡོད་ཅིང་། དེར་མ་ཟད་གསང་སྔགས་ལས་འབྱུང་བའི་
རྫུ་འཕྲུལ། །སྨིན་གྱི་སྦྱོར་བ་ལས་འབྱུང་བའི་རྫུ་འཕྲུལ། ལས་ལས་སྐྱེས་པའི་རྫུ་འཕྲུལ་ཏེ་ལྔ་ཡོད་པའི་
ཕྱིར། ལྷའི་མིག་དང་། རྣ་བའི་མངོན་ཤེས་ཀྱང་བཤད་དུ་ཡོད་དེ། ལྷ་ཡི་མིག་དང་རྣ་བ་ཡིན། །བསམ་
གཏན་ས་པའི་གཟུགས་དང་བར། །རྟག་ཏུ་རྟེན་བཅས་མ་ཚང་མེད། །ཐག་རིང་ཕྲ་སོགས་སྤྱོད་ཡུལ་ཅན།
ཞེས་འབྱུང་བ་ལས། མིག་རྣ་གཉིས་པོ་དེ་ནི་རྟེན་བཅས་ཀྱི་དབང་པོ་མ་ཚང་བ་མེད་པ་ཡིན་པ་དང་དེ་དག་



གནས་བདུན་པ།
མངོན་ཤེས་བཤད་པ།
261
ལ་བརྟེན་པའི་མངོན་ཤེས་གཉིས་ཀྱིས་ནི་གཟུགས་སྒྲ་ཐག་རིང་བ་དང་། ཕྲ་བ་དག་ཀྱང་རིགས་པའི་ཕྱིར།
ལྷའི་མིག་དང་ལྡན་པའི་གང་ཟག་གསུམ་གྱིས་ཡུལ་རིག་ཚུལ་ཡོད་དེ། དགྲ་བཅོམ་བསེ་རུ་སྟོན་རྣམས་
ཀྱིས། །སྟོང་གཉིས་གསུམ་དང་གྲངས་མེད་མཐོང་། ཞེས་འབྱུང་བ་ལས་གྲུབ་པའི་ཕྱིར། འོ་ན་རྫུ་འཕྲུལ་
ཁོ་ན་ལས་སྐྱེས་ཐོབ་ཡོད་པ་མ་གཏོགས་གཞན་ལ་མེད་དམ་སྙམ་ན། མིན་ཏེ་གཞན་ཡང་སྐྱེ་བས་ཐོབ། །ཅེས་
འབྱུང་བ་ལས། མངོན་ཤེས་གཞན་བཞི་ལའང་སྐྱེས་ཐོབ་ཡོད་པའི་ཕྱིར། སྒོམ་བྱུང་གི་མངོན་ཤེས་དང་
ནི་མི་འདྲ་སྟེ། དེས་ནི་སྲིད་པ་བར་མ་མི་མཐོང་དོ། །སེམས་ཤེས་དེ་ནི་རྣམ་གསུམ་གང་། །རྟོག་དང་རིག་
སྔགས་ཀྱིས་བྱས་པའང་། །དམྱལ་བ་པས་ནི་དང་པོ་ཤེས། ཞེས་འབྱུང་བ་ལས། སྐྱེས་ཐོབ་ཀྱི་མིག་གིས་
བར་སྲིད་མི་མཐོང་། སྐྱེས་ཐོབ་ཀྱི་སེམས་ཤེས་ནི། བསམ་པའི་དབང་གིས་དགེ་མི་དགེ་ལུང་མ་བསྟན་
གསུམ་གར་འགྱུར། རྟོག་གེ་དང་རིག་སྔགས་ཀྱི་བྱས་པའི་སེམས་ཤེས་ཀྱང་དེ་གསུམ་དུ་འགྱུར་བ་དང་།
དམྱལ་བ་པའི་སྐྱེས་ཐོབ་ཀྱི་སེམས་ཤེས་དང་། སྔོན་གནས་ཤེས་གཉིས་ནི། དང་པོ་སྐྱེས་མ་ཐག་ཁོ་ནར་
འབྱུང་བའི་ཕྱིར། མི་ལ་སྐྱེ་བས་ཐོབ་པ་མེད། ཅེས་གསུངས་པ་ཉིད་ཀྱིས། དེ་ལ་རྫུ་འཕྲུལ་སོགས་སྐྱེས་
ཙམ་ནས་ཐོབ་པ་མེད་པར་གསུངས་པའི་ཕྱིར། །སྨྲས་པ། ཤེས་པ་བཅུར་ཕྱིན་ལྡན་དང་ཐོབ་པ་དང་། །ཐུན་
མོང་ཐུན་མོང་མིན་པའི་ཡོན་ཏན་རྣམས། །ལེགས་པར་བཤེད་པའི་ཉིན་བྱེད་དབང་པོ་འདི། །ཡེ་ཤེས་གནས་
ཀྱི་པད་ཚལ་རྒྱུ་བར་ཤོག །ཆོས་མངོན་པ་མཛོད་ཀྱི་དགོངས་པ་ལེགས་པར་བཤད་པ་ཤེས་བྱ་རབ་
གསལ་ཞེས་བྱ་བ་ལས་གནས་བདུན་པའི་རྣམ་པར་བཤད་པའོ།



262
བསམ་གཏན་དང་གཟུགས་མེད་བཤད་པ།
གནས་བརྒྱུད་པ།
༄༅། །ཆོས་མངོན་བ་མཛོད་ཀྱི་དགོངས་པ་ལེགས་བར་བཤད་པ་ཤེས་བྱ་རབ་གསལ་
ཞེས་བྱ་བ་ལས་གནས་བརྒྱད་པ ་
བཞུགས་སོ། །
༄༅། །གནས་བདུན་པར་ཤེས་པ་བཅུའི་རང་བཞིན་དེ་ལྟར་བཤད་ནས། ད་ནི་གནས་བརྒྱད་
པར་དེ་མ་ཡིན་པའི་ཡོན་ཏན་རྣམས་སྟོན་པ་ལ། དེ་ཡང་རྣམ་པ་གཉིས་སུ་ཡོད་དེ། སྙོམས་འཇུག་དངོས་
དང༌། དེ་ལ་བརྟེན་པའི་ཡོན་ཏན་བཤད་པ་གཉིས་སུ་ཡོད་པའི་ཕྱིར། དང་པོ་ལ་བཞི་ཡོད་དེ། དངོས་
གཞི་དང་། ཉེར་བསྡོགས་དང༌། ཁྱད་པར་ཅན་དང་། ཏིང་ངེ་འཛིན་གྱི་དབྱེ་བ་བཤད་པ་རྣམས་སུ་ཡོད་
པའི་ཕྱིར། དང་པོ་ལ་ཡང་གཉིས་སུ་ཡོད་དེ། བསམ་གཏན་དང་། གཟུགས་མེད་བཤད་པ་གཉིས་སུ་
ཡོད་པའི་ཕྱིར། དང་པོ་ཡོད་དེ། བསམ་གཏན་དག་ནི་རྣམ་གཉིས་བཞི། །དེར་སྐྱེ་བ་དག་རབ་ཏུ་བཤད།
སྙོམས་འཇུག་དགེ་བ་རྩེ་གཅིག་པ། །རྗེས་འབྲང་བཅས་ན་ཕུང་པོ་ལྔ། །དཔྱོད་དང་དགའ་དང་བདེ་དང་
ལྡན། །ཡན་ལག་སྔ་སྔ་སྤངས་པ་ཡི། །ཞེས་འབྱུང་བ་ལས། བསམ་གཏན་དང་པོ་ནས་བཞི་པའི་བར་
བཞི་དང༌། དེ་རེ་རེ་ལའང་རྒྱུ་སྙོམས་འཇུག་དང་། འབྲས་བུ་སྐྱེས་བའི་བསམ་གཏན་གཉིས་གཉིས་སུ་
དབྱེ་བ་དང་། ངོ་བོ་དགེ་སེམས་རྩེ་གཅིག་པ་ཡིན་པ་དང་། རྗེས་འབྲང་བཅས་ན་ཕུང་པོ་ལྔ་པ་ཅན་དང་།
དེ་ཡང་དང་པོ་ལ། དཔྱོད་པ་དང་། དགའ་བདེ་དང་ལྡན་པའི་རྩེ་གཅིག་པ་དང་། གཉིས་པ་ལ་ཡན་ལག་
སྔ་མ་དཔྱོད་པ་སྤངས་ཤིང་། དགའ་བདེ་དང་ལྡན་པ་དང་། གསུམ་པ་ལ། དཔྱོད་པ་དང༌། དགའ་བ་
ཡང་སྤངས་པའི་བདེ་བ་དང་ལྡན་པ་དང་། བཞི་པ་ལ་བདེ་བ་ཡང་སྤངས་པའི་རྩེ་གཅིག་པ་ཞེས་སྦྱར་བ་
ཡིན་པའི་ཕྱིར།
གཉིས་པ་གཟུགས་མེད་བཤད་དུ་ཡོད་དེ། དེ་བཞིན་གཟུགས་མེད་ཕུང་པོ་བཞི། །འོག་མའི་ས་



263
གནས་བརྒྱུད་པ།
སྙོམས་འཇུག་རྣམས་ཀྱི་བསྡུ་བ།
ལས་དབེན་ལས་སྐྱེས། །ཉེར་བསྡོགས་གསུམ་དང་བཅས་པར་ནི། །གཟུགས་ཀྱི་འདུ་ཤེས་བཤིག་ཅེས་
བྱ། །གཟུགས་མེད་པ་ན་གཟུགས་མེད་དོ། །གཟུགས་ནི་སེམས་ལས་སྐྱེ་བར་འགྱུར། །རྣམ་ཤེས་མཐའ་
ཡས་མཁའ་མཐའ་ཡས། །ཅི་ཡང་མེད་ཅེས་བྱ་དེ་ལྟར། །སྦྱོར་ཕྱིར་དམན་ཕྱིར་འདུ་ཤེས་མེད། །འདུ་
ཤེས་མེད་པའང་མ་ཡིན་ནོ། །ཞེས་འབྱུང་བ་ལས། །བསམ་གཏན་ལ་བཤད་པ་བཞིན་དུ་གཟུགས་མེད་
ལའང་། །གཟུགས་མེད་དག་ནི་རྣམ་གཉིས་བཞི། །དེར་སྐྱེ་བ་དག་རབ་ཏུ་བཤད་། །སྙོམས་འཇུག་དགེ་
བ་རྩེ་གཅིག་པ། ཞེས་སྦྱར་བར་བྱ་ཞིང་། འཁོར་དང་བཅས་ན་ང་པོ་བཞི་པ་དང་། ནམ་མཁའ་མཐའ་ཡས་
བསམ་གཏན་བཞི་པ་ལ་ཆགས་པ་དང་བྲལ་བ་ནས། སྲིད་རྩེ་ཅི་ཡང་མེད་ལ་ཆགས་པ་དང་བྲལ་བའི་
བར་ཡིན་པ་དང་། ནམ་མཁའི་ཉེར་བསྡོགས་མ་གཏོགས་པ། གཟུགས་ཀྱི་འདུ་ཤེས་བཤིག་པ་ཡིན་ཞིང་།
ནམ་མཁའི་ཉེར་བསྡོགས་ནི། བསམ་གཏན་བཞི་པའི་གཟུགས་ལ་དམིགས་པས། དེའི་འདུ་ཤེས་པ་མིན་
པ་དང༌། གཟུགས་མེད་ནས་ཁམས་འོག་མ་གཉིས་སུ་སྐྱེས་པའི་གཟུགས་ནི། རང་རྒྱུད་སེམས་ལས་སྐྱེས་
པ་དང་། ནམ་མཁའ་མཐའ་ཡས་སོགས་ཀྱི་སྒྲ་དོན་ནི་གོ་སླ་བ་ཡིན་པའི་ཕྱིར། །
སྙོམས་འཇུག་རྣམས་ཀྱི་བསྡུ་བ་ཡོད་དེ། དེ་ལྟར་སྙོམས་འཇུག་དངོས་གཞིའི་རྫས། །རྣམ་པ་
བརྒྱད། །ཅེས་འབྱུང་བ་ལས་རྫས་བསམ་གཟུགས་བརྒྱད་དུ་བསྡུ་བ་དང་། བདུན་རྣམ་པ་གསུམ། རོ་
མྱང་ལྡན་དང་དག་པ་དང་། །ཟག་མེད་བརྒྱད་པ་རྣམ་པ་གཉིས། ཞེས་འབྱུང་བ་ལས། ཅི་རིགས་པར་
གསུམ་མམ་གཉིས་སུ་འདུ་བའི་ཕྱིར། སྙོམས་འཇུག་བདུན་ལ་ནི། རོ་མྱང་ལྡན་དང་། དག་པ་བ་དང་།
ཟག་པ་མེད་པ་གསུམ་ཡོད། བརྒྱུད་པ་སྲིད་རྩེ་ལ་ནི་ཟག་མེད་མེད་པས། སྔ་མ་གཉིས་ཡོད་པའི་ཕྱིར། །
ཟག་མེད་མེད་དེ། དམིགས་རྣམ་མི་གསལ་བས། ཤིན་ཏུ་གསལ་བའི་འདས་ལམ་གྱི་རྟེན་དུ་མི་རུང་བའི་
ཕྱིར། མངོན་པ་གོང་མར་ཡང་འདི་ལྟར་བཤད་ལ། རང་རྒྱུད་པ་ཡན་ཆད་ནི་དེའི་སེམས་ཟག་མེད་བཞེད་
པར་གསོལ་ལོ། །རོ་མྱང་ལྡན་ནམ། ཉོན་མོངས་ཅན་གྱི་སྙོམས་འཇུག་ཀྱང་ཡོད་དེ། རོ་མྱང་མཚུངས་
ལྡན་སྲེད་བཅས་སོ། །འཇིག་རྟེན་པ་ཡི་དགེ་བ་ནི། །དག་པ་དེ་ནི་དེས་མྱང་བྱ། ཞེས་འབྱུང་བ་ལས། གང་



གནས་བརྒྱུད་པ།
264
བསམ་གཏན་རྣམས་ཀྱི་ཡན་ལག །
ཉོན་མོངས་པར་བྱ་བའི་གཞི་ནི་བསམ་གཟུགས་ཀྱི་དངོས་གཞི་སྙོམས་འཇུག་དག་པ་རྣམས་ཡིན། གང་
གིས་ཉོན་མོངས་པར་བྱེད་པའི་ཆོས་ནི། ལུང་མ་བསྟན་གྱི་སྲེད་པ། ལྟ་བ། ང་རྒྱལ། མ་རིག་པ་སྟེ་བཞི་
ཡིན། ཇི་ལྟར་ཉོན་མོངས་པར་བྱེད་པའི་ཚུལ་ནི། སྙོམས་འཇུག་དག་པ་བ་ལ་སྙོམས་པར་ཞུགས་ནས།
བདེ་བ་ལ་རོ་མྱང་བའི་སྲེད་པ་ཤས་ཆེ་བ་དང་། སྔོན་གྱི་མཐར་ལྟ་བ་ལ་སོགས་པའི་ལྟ་བ་ངན་པ་བསྐྱེད་
པར་བྱེད་པའི་ལྟ་བ་ཤས་ཆེ་བ་དང༌། བསམ་གཏན་གྱིས་སེམས་ཁེངས་པས་ང་རྒྱལ་ཤས་ཆེ་བ་དང་།
རང་ཉིད་ཀྱིས་ཐོབ་པ་དེ་ཐར་ལམ་ཡིན་ནམ་མིན་སྙམ་དུ་རྨོངས་པ་ཤས་ཆེ་བ་འབྱུང་བའི་ཕྱིར། སྙོམས་
འཇུག་ཉོན་མོངས་ཅན་འདི་དག་སྙོམས་འཇུག་མཚན་ཉིད་པ་ནི་མ་ཡིན་ཏེ། རང་འགྲེལ་ལས། ཉོན་མོངས་
ཅན་ཇི་ལྟར་བསམ་གཏན་ཡིན་ཞེ་ན། ལོག་པར་སེམས་པའི་ཕྱིར་ཧ་ཅང་ཐལ་བར་འགྱུར་རོ་ཞེ་ན་མ་ཡིན་
ཏེ། དེ་དང་རིགས་མཐུན་པ་ཁོ་ན་ལ་དེའི་མིང་དུ་བཏགས་པའི་ཕྱིར། དཔེར་ན། ས་བོན་རུལ་པ་བཞིན་
ནོ། ཞེས་གསུངས་པ་དང༌། སྙོམས་འཇུག་དགེ་བ་རྩེ་གཅིག་པར་བཤད་ཅིང་། འདི་ལུང་མ་བསྟན་ཡིན་
པ་དང་། བསམ་གཏན་གྱི་ཡན་ལག་དང་ཡང་མི་ལྡན་པའི་ཕྱིར། །
འོ་ན་བསམ་གཏན་རྣམས་ཀྱི་ཡན་ལག་ཇི་ལྟ་བུ་ཞེ་ན། བཞི་ཡོད་པ་ལས། དང་པོ་བསམ་གཏན་
དང་པོའི་ཡན་ལག་ཡོད་དེ། དང་པོ་ལ་ལྔ་རྟོག་དཔྱོད་དང་། །དགའ་དང་བདེ་དང་ཏིང་འཛིན་རྣམས།
ཞེས་འབྱུང་བ་ལས། རྟོག་དཔྱོད་གཉིས། དགའ་བདེ་གཉིས། སེམས་རྩེ་གཅིག་པ་དང་ལྔ་ཡོད་པའི་ཕྱིར།
གཉིས་པའི་ཡན་ལག་ཡོད་དེ། གཉིས་པ་ལ་ནི་ཡན་ལག་བཞི། །རབ་དང་དད་ནི་དགའ་ལ་སོགས། ཞེས་
འབྱུང་བ་ལས། ནང་རབ་ཏུ་དང་བ། དགའ་བདེ། སེམས་རྩེ་གཅིག་པ་སྟེ་བཞི་ཡོད་པའི་ཕྱིར། གསུམ་
པའི་ཡན་ལག་ཡོད་དེ། གསུམ་པ་ལ་ལྔ་བཏང་སྙོམས་དང་། །དྲན་དང་ཤེས་བཞིན་བདེ་དང་གནས།
ཞེས་འབྱུང་བ་ལས། བཏང་སྙོམས་དང་། །དྲན་པ་དང༌། ཤེས་བཞིན་དང་། བདེ་བ་དང་། ཏིང་ངེ་འཛིན་
དང་ལྔ་ཡོད་པའི་ཕྱིར། བཞི་པའི་ཡན་ལག་ཡོད་དེ། མཐའ་ན་བཞི་དྲན་བཏང་སྙོམས་དང༌། །བདེ་མིན་
སྡུག་མིན་ཏིང་འཛིན་རྣམས། ཞེས་འབྱུང་བ་ལས། དྲན་པ་ཡང་དག །བཏང་སྙོམས་ཡང་དག །ཚོར་བ་



གནས་བརྒྱུད་པ།
བསམ་གཏན་རྣམས་ཀྱི་ཡན་ལག །
265
བཏང་སྙོམས། ཏིང་ངེ་འཛིན་དང་བཞི་ཡོད་པའི་ཕྱིར། དེ་ལྟར་མིང་གི་སྒོ་ནས་བཅོ་བརྒྱད་དུ་བཤད་པ་
དེ་དག་རྫས་རིགས་བཅུ་གཅིག་ཏུ་བསྡུ་བ་ཡིན་ཏེ། རྫས་སུ་བཅུ་གཅིག །ཅེས་འབྱུང་བ་ལས། དང་པོའི་
ཡན་ལག་ལྔ། གཉིས་པའི་ནང་རབ་ཏུ་དང་བ། གསུམ་པའི་ཡན་ལག་དང་པོ་བཞི། བཞི་པའི་ཚོར་བ་
བཏང་སྙོམས་ཏེ་བཅུ་གཅིག་ཏུ་འདུས་པའི་ཕྱིར། བསམ་གཏན་དང་པོའི་ཡན་ལག་ཏུ་གྱུར་པའི་དགའ་
བདེ་ཡོད་དེ། དང་པོ་ནི། ཤིན་ཏུ་སྦྱངས་པ་བདེ་བ་ཡིན། ཞེས་འབྱུང་བ་ལས། དགའ་བ་ཚོར་བ་ཡིད་
བདེའི་དབང་པོ་དང༌། བདེ་བ་ཤིན་སྦྱངས་ཀྱི་བདེ་བ་འདོད་པའི་ཕྱིར་དང་། མངོན་པ་གོང་མ་སྐོར་དུ།
དང་པོའི་ཡན་ལག་ཏུ་གྱུར་པའི་ཚོར་བ་སིམ་པར་མྱོང་བ་ཉིད་དགའ་བདེ་གཉིས་ཀར་བཤད་པ་ལུགས་གཞན་
ཡིན་པའི་ཕྱིར། བསམ་གཏན་གཉིས་པའི་དགའ་བ་སྔར་བཞིན་ལ། ནང་རབ་ཏུ་དང་བ་ཡོད་དེ། རབ་ཏུ་
དང་བ་དད་པ་ཡིན། ཞེས་འབྱུང་བ་ལས། བསམ་གཏན་དང་པོ་ལས་ངེས་པར་འབྱུང་བ་ལ་ཡིད་ཆེས་པའི་
དང་བ་ལ་འཇོག་པའི་ཕྱིར་དང་། གོང་མ་སྐོར་དུ་འདིའི་སྐབས་ཀྱི་དྲན་ཤེས་བཞིན་བཏང་སྙོམས་གསུམ།
ནང་རབ་ཏུ་དང་བ་ལ་བཤད་པ་ལུགས་གཞན་ཡིན་པའི་ཕྱིར། དང་པོ་གཉིས་ཀྱི་ཡན་ལག་ཏུ་གྱུར་པའི་
དགའ་བ། ཡིད་བདེའི་དལྗབང་པོ་ལ་བྱ་འོས་པ་དེར་ཐལ། ལུང་རྣམ་གཉིས་ཕྱིར་དགའ་ཡིད་བདེ། ཞེས་
འབྱུང་བ་ལས། བསམ་གཏན་གསུམ་པ་དང་། བཞི་པར། གཉིས་པའི་ཡན་ལག་དགའ་བ་འགག་པར་
སྟོན་པ་ནི། ཡིད་བདེ་འགག་བར་དུ་རྣམ་པ་གཉིས་ལས་གསུངས་པའི་ཕྱིར་ཏེ། རྣམ་པར་བསྒྱུར་བའི་
མདོར། གསུམ་པར་དེ་འགག་པ་དང་། བསམ་གཏན་གྱི་ཡན་ལག་སྟོན་པའི་མདོར། བཞི་པར་དེ་འགག་
པར་གསུངས་པའི་ཕྱིར། འོ་ན། ཉོན་མོངས་ཅན་གྱི་བསམ་གཏན་ལའང་ཡན་ལག་དེ་དག་ཚང་བ་ཡིན་
ནམ་ཞེ་ན། མིན་ཏེ། ཉོན་མོངས་ཅན་ལ་དགའ་བདེ་དང་། །རབ་དང་ཤེས་བཞིན་དྲན་པ་དང་། །བཏང་
སྙོམས་དྲན་པ་དག་པ་མེད། ཅེས་འབྱུང་བ་ལས། སྙོམས་འཇུག་ཉོན་མོངས་ཅན་དང་པོ་ལ། དབེན་པ་
ལས་སྐྱེས་པའི་དགའ་བདེ་མེད། གཉིས་པ་ལ། ནང་རབ་ཏུ་དང་བ་མེད། གསུམ་པ་ལ་ཤེས་བཞིན་དང་
དྲན་པ་མེད། བཞི་པ་ལ་བཏང་སྙོམས་དང་། དྲན་པ་ཡང་དག་མེད་པའི་ཕྱིར། འོ་ན་བསན་གཏན་བཞི་



266
འབྲས་བུ་སྐྱེ་བའི་བསམ་གཏན་དག་ན་ཚོར་བ་གང་ཡོད་མེད།
གནས་བརྒྱུད་པ།
པའི་ཡན་ལག་ཏུ་གྱུར་པའི་དྲན་པ་དང༌། བཏང་སྙོམས་ལའང་ཡོངས་སུ་དག་པ་ཞེས་བརྗོད་པའི་རྒྱུ་མཚན་
ཅི་ཡིན་ཞེ་ན། ཡོད་དེ། སྐྱོན་བརྒྱད་ལས་ནི་གྲོལ་བའི་ཕྱིར། བཞི་པ་གཡོ་བ་མེད་པ་ཡིན། །རྟོག་དང་
དཔྱོད་དང་དབུགས་དག་དང༌། །བདེ་བ་ལ་སོགས་བཞི་ཡིན་ནོ། །ཞེས་འབྱུང་བ་ལས། རྟོག་དཔྱོད་
གཉིས། དབུགས་འབྱུང་རྡུབ་གཉིས། ཡིད་བདེ། ཡིད་མི་བདེ་གཉིས། བདེ་སྡུག་གཉིསཏེ་བསམ་གཏན་
གྱི་སྐྱོན་བརྒྱད་ལས་གྲོལ་བའི་རྒྱུ་མཚན་གྱིས་དེ་ལྟར་བརྗོད་པའི་ཕྱིར། །
འོ་ན། རྒྱུ་སྙོམས་འཇུག་གི་བསམ་གཏན་ལ་ཚོར་བ་གང་ཡོད། འབྲས་བུ་སྐྱེས་བའི་བསམ་གཏན་
ལའང་ཡོད་པར་ངེས་སམ་ཞེ་ན། མ་ངེས་ཏེ། སྐྱེ་བའི་བསམ་གཏན་དག་ན་ནི། །ཡིད་བདེ་བདེ་དང་
བཏང་སྙོམས་དང་། བཏང་སྙོམས་ཡིད་བདེ་བདེ་བ་དང་། །བཏང་སྙོམས་བཏང་སྙོམས་ཚོར་བ་ཡོད།
ཅེས་འབྱུང་བ་ལས། སྐྱེ་བའི་བསམ་གཏན་དང་པོ་ན། ཡིད་ཀྱི་ས་པའི་ཚོར་བ་ཡིད་བདེ་དང་། མིག་རྣ་
ལུས་ཀྱི་ཤེས་པ་གསུམ་གྱི་ས་པའི་བདེ་བ་དང་། ཤེས་པ་དེ་བཞི་ཆར་གྱི་ས་པའི་བཏང་སྙོམས་གཉིས་པ་
ན་ཚོར་བ་ཡིད་ཀྱི་ས་པའི་བཏང་སྙོམས་དང་ཡིད་བདེ། གསུམ་པ་ན་སེམས་ཀྱི་བདེ་བ་དང་བཏང་སྙོམས།
བཞི་པ་ན་ཚོར་བ་བཏང་སྙོམས་ཁོ་ན་ཡོད་པའི་ཕྱིར། འོ་ན་བསམ་གཏན་གཉིས་པ་ཡན་ཆད་ན་དབང་
ཤེས་ཀྱི་ས་པའི་བདེ་བ་མེད་ན་ལུས་ངག་གི་རིག་བྱེད་ཀྱང་མེད་པ་འགྱུར་ཏེ། རྟོག་དཔྱོད་ཀྱང་མེད་པས་སོ།
ཞེ་ན་སྐྱོན་མེད་དེ། གཉིས་པ་སོགས་ན་ལུས་མིག་དང་། །རྣ་བའི་རྣམ་ཤེས་རྣམ་རིག་སློང་། །གང་ཡིན་དེ་
ནི་དང་པོར་གཏོཌ། དེ་ལུང་མ་བསྟན་ཉོན་མོངས་མིན། ཞེས་འབྱུང་བ་ལས། བསམ་གཏན་ལྷག་མ་
གསུམ་ན་ལུས་མིག་རྣ་བའི་རྣམ་ཤེས་གསུམ་དང་། ལུས་ངག་གི་རིག་བྱེད་ཀུན་ནས་སློང་བའི་རྟོག་དཔྱོད་
དེ་ཉིད། གཉིས་པ་སོགས་ཀྱི་རང་ས་ན་མེད་ཀྱི། བསམ་གཏན་དང་པོའི་སར་གཏོགས་པ་དག་མངོན་དུ་
བྱེད་པའི་ཕྱིར་དང༌། མིག་ཤེས་སོགས་དེ་དག་དགེ་མི་དགེ་གང་ཡང་མིན་གྱི་མ་སྒྲིབས་ལུང་མ་བསྟན་དུ་
བྱ་དགོས་པའི་ཕྱིར། །
དེ་དག་གི་ཐོབ་པའང་བཤད་དུ་ཡོད་དེ། དག་པ་བའི་ཐོབ་ཚུལ། ཟག་མེད་ཀྱི་ཐོབ་ཚུལ། ཉོན་



གནས་བརྒྱུད་པ།
དེ་དག་གི་ཐོབ་པ་བཤད་པ།
267
མོངས་ཅན་གྱི་ཐོབ་ཚུལ་གསུམ་དུ་ཡོད་པའི་ཕྱིར། དེ་དང་མི་ལྡན་འདོད་ཆགས་བྲལ། སྐྱེ་བ་ལས་ནི་དག་
པ་འཐོབ། ཟག་མེད་འདོད་ཆགས་བྲལ་བ་ཡིས། ཉོན་མོངས་ཅན་ཉམས་སྐྱེ་བ་ཡི། ཞེས་འབྱུང་བ་ལས།
དག་པ་བ་ནི་འོག་ས་ལ་ཆགས་པ་དང་བྲལ་བས་འཐོབ་ཅིང་། གོང་སར་སྐྱེ་བས་ཀྱང་ཐོབ། ཟག་མེད་ནི་
འདོད་ཆགས་དང་བྲལ་བས་ཐོབ། ཉོན་མོངས་ཅན་ནི་གོང་ས་ལས་ཉམས་པ་དང་འོག་མར་སྐྱེ་བས་ཀྱང་
ཐོབ་པའི་ཕྱིར། འོ་ན། གོང་ས་དག་པ་ལས་ཟག་མེད་སྐྱེ་ཞེས་བཤད་ན། དག་པ་བ་ཐམས་ཅད་ལས་སྐྱེ་
བ་ཡིན་ནམ་ཞེ་ན། མིན་ཏེ། དག་པ་ཉམས་པའི་ཆ་མཐུན་སོགས། །རྣམ་བཞི་དེ་ནི་གོ་རིམས་བཞིན།
ཉོན་མོངས་སྐྱེ་དང་རང་ས་དང༌། །གོང་དང་ཟག་མེད་རྗེས་མཐུན་པ། ཞེས་འབྱུང་བ་ལས། བསམ་གཏན་
དང་པོའི་དངོས་གཞིའི་སྙོམས་འཇུག །དག་པ་བ་ལ་ཉམས་པ་ཆ་མཐུན། གནས་པ་ཆ་མཐུན། ཁྱད་པར་
ཆ་མཐུན། ངོས་འབྱེད་ཆ་མཐུན་ཏེ་བཞི་ཡོད་ཅིང་། ངོ་བོ་ཡང་དེའི་དངོས་གཞིའི་སྙོམས་འཇུག་དག་པ་
བ་ཡིན་པ་གཞིར་བཅས་ལ། རང་གི་མཇུག་ཐོགས་སུ་རང་ས་དང་། འོག་སའི་ཉོན་མོངས་སྐྱེ་བ་དང་རྗེས་
སུ་མཐུན་པ་དང་། རང་གི་མཇུག་ཐོགས་སུ་རང་དང་ས་གཅིག་པའི་དག་པ་བ་གཞན་འདྲེན་པ་དང་། རང་
གི་མཇུག་ཐོགས་སུ་གོང་སའི་དག་པ་བ་གཞན་འདྲེན་པ་དང༌། རང་གི་མཇུག་ཐོགས་སུ་འཇིག་རྟེན་ལས་
འདས་པའི་ལམ་གཞན་འདྲེན་པ་བཞི་རེ་རེ་ནས་དེ་བཞིའི་ངོ་བོ་ཡིན་པའི་ཕྱིར། གཟུགས་མེད་ལའང་དེ་
བཞིན་སྦྱར་ཞིང་། ཁྱད་པར་ནི་སྲིད་རྩེའི་དངོས་གཞི་སྙོམས་འཇུག་ཁྱད་པར་ཆ་མཐུན་དང་། ངེས་འབྱེད་
ཆ་མཐུན་མེད་དེ། སྲིད་རྩེའི་གོང་ན་འཇིག་རྟེན་པའི་ས་དང་། སྲིད་རྩེའི་སྙོམས་འཇུག་ཟག་མེད་མེད་པའི་
ཕྱིར། བཞི་པོ་དེ་དག་གང་གི་རྗེས་སུ་གང་འབྱུང་བའང་ཡོད་དེ། ཉམས་ཆ་མཐུན་སོགས་མཇུག་ཐོགས་
སུ། །གཉིས་དང་གསུམ་དང་གསུམ་དང་གཅིག །ཅེས་འབྱུང་བ་ལས། ཉམས་པ་ཆ་མཐུན་གྱི་མཇུག་
ཐོགས་སུ་རྒྱུན་གྱི་ཚེ་དང་། ཁྱད་པར་ཅན་དུ་འགྲོ་བའི་ཚེ་གནས་པ་ཆ་མཐུན་གཉིས་དང་། གནས་པ་ཆ་
མཐུན་གྱི་རྗེས་སུ་ངེས་འབྱེད་ཆ་མཐུན་མ་གཏོགས་གསུམ་དང་། ཁྱད་པར་ཆ་མཐུན་གྱི་རྗེས་སུ་ནི་ཉམས་
པ་ཆ་མཐུན་མ་གཏོགས་པ་གསུམ་དང་། ངེས་འབྱེད་ཆ་མཐུན་གྱི་རྗེས་སུ་ནི། དེ་ཁོ་ན་ཉིད་གཅིག་པུ་འབྱུང་
ཀ
།



268
ཐོད་རྒལ་གྱི་སྙོམས་འཇུག་བཤད་པ།
གནས་བརྒྱུད་པ།
བ་ཡིན་པའི་ཕྱིར། འོ་ན། གོང་དུ་ལྟག་འོག་གསུམ་པའི་བར་དགེ་བ་ཞེས་ཐོད་རྒལ་གྱི་དུས་སུ་འབྱུང་བར་
བསྟན་ན། ཐོད་རྒལ་དེ་ཇི་ལྟ་བུ་ཞེ་ན། བཤད་དུ་ཡོད་དེ། ས་བརྒྱད་རྣམ་གཉིས་འབྲེལ་བ་དང་། །གཅིག་
བརྒལ་སོང་ཞིང་འོང་ནས་ནི། །རིས་མི་མཐུན་པ་གསུམ་པར་འགྲོ། །ཐོད་རྒོལ་གྱི་ནི་སྙོམས་འཇུག་ཡིན།
ཞེས་འབྱུང་བ་ལས། སྦྱོར་བ་དང་། དངོས་གཞི་གཉིས་སུ་ཡོད་པའི་ཕྱིར། དང་པོ་ཡོད་དེ། བསམ་
གཟུགས་ཟག་བཅས་བརྒྱད་དང༌། ཟག་མེད་བདུན་ཏེ་རྣམ་པ་གཉིས་ཡོད་པ་ལས། ཟག་བཅས་བརྒྱད་
ལ་རིམ་པ་བཞིན་ཡར་སོང་ཞིང་མར་འོང་བ་དང་། དེ་བཞིན་དུ་ཟག་མེད་བདུན་ལའང་བྱེད་པ་དང་། ཡང་
ཟག་བཅས་རེ་རེ་བར་དུ་བོར་ནས་སྔར་བཞིན་དང་ ཟག་མེད་ལ་ཡང་དེ་བཞིན་དུ་བྱེད་པ་ཡིན་པའི་ཕྱིར།
གཉིས་ལ་དངོས་གཞི་ཡོད་དེ། ཟག་བཅས་དང་པོ་ནས། ཟག་མེད་གསུམ་པར་འགྲོ་བ་སོགས་ཡར་སོང་
དང༌། མར་འོང་བྱེད་པ་དང་། ཟག་མེད་ལའང་སྔར་བཞིན་སོང་འོང་བྱེད་པའི་ཕྱིར། བསམ་གཟུགས་དེ་
དག་རྟེན་གང་གིས་བསྐྱེད་པའང་ཡོད་དེ། བསམ་གཏན་གཟུགས་མེད་རང་དང་ནི། །འོག་སའི་རྟེན་ཅན་
འོག་དགོས་མེད། ཅེས་འབྱུང་བ་ལས། རང་ས་དང་འོག་སའི་རྟེན་ཅན་གྱིས་བསྐྱེད་ཀྱི། གོང་སའི་རྟེན་
ཅན་གྱིས་མི་བསྐྱེད་པའི་ཕྱིར་ཏེ། རང་ས་ན་མཆོག་ཡོད་པས། འོག་སའི་སྙོམས་འཇུག་གི་དགོས་པ་མེད་
པའི་ཕྱིར། དམིགས་ཀྱིས་བསལ་ན། མཐའ་གཅིག་ཏུ་མ་ངེས་ཏེ། སྲིད་རྩེར་འཕགས་པས་ཅི་ཡང་མེད།
མངོན་སུམ་བྱས་ནས་ཟག་པ་ཟད། ཅེས་འབྱུང་བ་ལས། སྲིད་རྩེའི་དངོས་གཞིའི་སྙོམས་འཇུག་ཐོབ་པའི་
ཉན་ཐོས་འཕགས་པས་ཅི་ཡང་མེད་ཀྱི་སེམས་ལ་བརྟེན་ནས། རང་གི་ཐོབ་བྱར་གྱུར་པའི་འདས་ལམ་
མངོན་དུ་བྱེད་པའི་ཕྱིར་དང་། མངོན་པ་གོང་མར་ཡང་དེ་ལྟར་གསུངས་པའི་ཕྱིར། དང་པོ་གྲུབ་སྟེ། སྲིད་
རྩེའི་སེམས་ཟག་མེད་མེད་པར་བཤད་པས་གྲུབ་པའི་ཕྱིར། བསམ་གཟུགས་དེ་དག་གིས་དམིགས་པ་
གང་ལ་དམིགས་པའང་ཡོད་དེ། སྲེད་བཅས་རང་གི་སྲིད་ལ་དམིགས། །བསམ་གཏན་དགེ་ཡུལ་ཡོད་
དགུ་ཡིན། །གཟུགས་མེད་དངོས་གཞི་དགེ་རྣམས་ཀྱི། །སྤྱོད་ཡུལ་ཟག་བཅས་འོག་མ་མིན། ཞེས་འབྱུང་
བ་ལས། བསམ་གཟུགས་ཉོན་མོངས་ཅན་གྱིས། རང་གི་སྲིད་པ་ཟག་བཅས་ཁོ་ན་ལ་དམིགས། བསམ་



གནས་བརྒྱུད་པ།
ཉེར་བསྡོགས་བཤད་པ།
269
གཏན་གྱི་དངོས་གཞི་དག་པ་བ་དང་། ཟག་མེད་ཀྱི་འདུས་བྱས་འདུས་མ་བྱས་ཀྱི་ཡུལ་ཡོད་དགུ་ཅོག་ལ་
དམིགས། གཟུགས་མེད་ཀྱི་དངོས་གཞིའི་སྙོམས་འཇུག་དགེ་བ་དག་པ་བ་རྣམས་ཀྱི་སྤྱོད་ཡུལ་དུ་ནི། ཟོག་
བཅས་འོག་མ་རྣམས་མི་འབྱུང་ཞིང་། ཟག་མེད་འོག་མ་ནིའབྱུང་བ་ཡིན་པའི་ཕྱིར། བསམ་གཟུགས་དེ་
དག་གི་ནུས་པའང་ཡོད་དེ། ཟག་པ་མེད་པས་ཉོན་མོངས་རྣམས། སྤོང་ངོ་ཉེར་བརྡོགས་དག་པས་ཀྱང་།
ཞེས་འབྱུང་བ་ལས། བསམ་གཟུགས་ཀྱི་དངོས་གཞི་ཟག་མེད་ཀྱིས་ཉོན་མོངས་སྤོང་བ་དང་། དག་པ་
བས་ནི་དེ་སྤོང་བ་མིན་པའི་ཕྱིར། ཕྱི་མ་དེར་ཐལ། རང་ས་དང་གོང་ས་ལ་ཆགས་བྲལ་མི་བྱེད། འོག་སའི་
འཇིག་རྟེན་པའི་སྒོམ་སྤང་ཉོན་མོངས་ལས་ནི་རྒྱལ་ཟིན་པའི་ཕྱིར་དང་། ཉེར་བརྡོགས་དག་པ་བས།
འོག་སའི་འཇིག་རྟེན་པའི་སྒོམ་སྤང་ཉོན་མོངས་སྤོང་བའི་ཕྱིར།
གཉིས་པ་ཉེར་བརྡོགས་བཤད་དུ་ཡོད་དེ། དེ་དག་ལས་ནི་ཉེར་བརྡོགས་བརྒྱད། །དག་པ་བདེ་
མིན་སྡུག་བསྔལ་མིན། །དང་པོ་འཕགས་པའང་ཁ་ཅིག་གསུམ། ཞེས་འབྱུང་བ་ལས། བསམ་གཟུགས་
ཀྱི་ཉེར་བསྡོགས་བརྒྱད་ཡོད་པ་དང༌། དེ་ཡང་ཉོན་མོངས་ཅན་མེད་པར་དག་པ་བར་ངེས་པ་དང༌། ཚོར་
བ་ནི་བཏང་སྙོམས་ཁོ་ནར་ངེས་ཤིང་། དམིགས་ཀྱིས་བསལ་ན་ཉེར་བརྡོགས་དང་པོ་མི་ལྕོགས་མེད་ལ་ནི་
ཟག་མེད་ཀྱང་ཡོད་པ་དང་། སྡེ་པ་ཁ་ཅིག །ཉོམ་མོངས་ཅན་སོགས་གསུམ་ཀ་ཡོད་པར་འདོད་པ་ཡོད་
པའི་ཕྱིར། དེ་ཡང་བསམ་གཏན་དང་པོའི་ཉེར་བསྡོགས་ལྟ་བུ་ལ་མཚོན་ན་གཉིས་སུ་ཡོད་དེ། ཉེར་
བརྡོགས་ཡིད་ལ་བྱེད་པའི་ལས་དང་པོ་བ་དང༌། ཉོན་མོངས་རྣམ་བྱང་གི་ལས་དང་པོ་བ་གཉིས་ལས།
དང་པོ་ཞི་གནས་ཐོབ་མ་ཐག་པའི་གང་ཟག་གི་རྒྱུད་ཀྱི་ཤིན་སྦྱངས་ཀྱིས་ཟིན་པའི་མཉམ་པར་འཇོག་པའི་ཏིང་
ངེ་འཛིན་ལྟ་བུ་དང་། གཉིས་བ་ལ་མཚན་ཉིད་སོ་སོར་རིག་པ་དང་། མོས་པ་ལས་བྱུང་བ་དང༌། རབ་ཏུ་
དབེན་པ་དང་། དགའ་བ་སྡུད་པ་དང་། དཔྱོག་པ་ཡིད་ལ་བྱེད་པ་དང་། སྦྱོར་བ་མཐའི་ཡིད་ལ་བྱེད་པ་
དང་། སྦྱོར་བ་མཐའི་འབྲས་བུ་ཡིད་ལ་བྱེད་པ་དང་བདུན་ཡོད་པའི་ཕྱིར། འོ་ན། བསམ་གཏན་དང་པོའི་
ཉེར་བརྡོགས་མི་ལྕོགས་མེད་དེ་ཇི་ལྟ་བུ་ཞེ་ན། བཤད་དུ་ཡོད་དེ། ཉེར་བརྡོགས་ཡིད་ལ་བྱེད་པའི་ལས་



270
བསམ་གཏན་ཁྱད་པར་ཅན་དང་། ཏིང་ངེ་འཛིན་གྱི་དབྱེ་བ་བཤད་པ། གནས་བརྒྱད་པ།
དང་པོ་བ་ལམ་གཞན་གྱི་སེམས་རྟེན་དུ་མི་ལྕོགས་པ་མེད་པ་ཞིག་ལ་བྱ་བ་དང་། དེ་ལ་དག་པ་བ་དང་།
ཟག་མེད་གཉིས་ཡོད་ཅིང་། ཕྱིམ་འདི་ལ་བརྟེན་ནས་སྤང་བྱ་གཅིག་ཆར་བའི་རྒྱུན་ཞུགས་ཀྱི་དགྲ་བཅོམ་
པའི་འབྲས་བུ་བསྐྱེད་པར་བྱེད་པའི་ཕྱིར། འདི་མཚན་ཉིད་སོ་སོར་རིག་པ་སོགས་ཡིད་བྱེད་བདུན་མི་
བསྐྱེད་དེ། ཉན་ས་ལས། དེ་ལ་འདོད་པའི་འདོད་ཆགས་དང་བྲལ་བར་བྱ་བའི་ཕྱིར་རབ་ཏུ་བརྩོན་པའི་
རྣལ་འབྱོར་པ་ནི། ཡིད་ལ་བྱེད་པ་རྣམ་པ་བདུན་གྱིས་འདོད་པའི་འདོད་ཆགས་དང་བྲལ་བ་རྗེས་སུ་འཐོབ་སྟེ།
ཞེས་གསུངས་པ་གང་ཞིག །འདིའི་ཡིད་བྱེད་རྣམས་ལས་བསམ་གཏན་གྱི་དངོས་གཞི་མི་བསྐྱེད་པའི་ཕྱིར།
སྤང་བྱ་གཅིག་ཆར་བའི་དགྲ་བཅོམ་ཞུགས་འབྲས་གཉིས་ཀྱིས་སྙོམས་འཇུག་དེ་མ་ཐོབ་པའི་ཕྱིར་ཏེ། བསྔགས་
འོས་བསྔགས་བསྟོད་ལས། ཁྱོད་ཀྱི་བསྟན་པའི་རྗེས་འགྲོ་བ། བསམ་གཏན་དངོས་གཞི་མ་ཐོབ་ཀྱང་།
ཞེས་སོགས་ལས་གྲུབ་པའི་ཕྱིར། བསམ་གཏན་གཉིས་པ་ཡན་ཆད་ན་ནི་ཉེར་བསྡོགས་དག་པ་བ་མ་
གཏོགས་ཟག་མེད་མེད་དེ། རྒྱུ་མཚན་གཞན་ལས་ཤེས་སོ།
གསུམ་པ་ཁྱད་པར་ཅན་བཤད་དུ་ཡོད་དེ། རྟོག་མེད་བསམ་གཏན་ཁྱད་པར་ཅན། །རྣམ་གསུམ་
བདེ་མིན་སྡུག་བསྔལ་མིན། །དེ་ནི་ཚངས་ཆེན་འབྲས་བུ་ཅན། ཞེས་འབྱུང་བ་ལས་རྟོག་པ་དང་བྲལ་བས་
བསམ་གཏན་གྱི་དངོས་གཞི་ཁྱད་པར་ཅན་ཞེས་བྱ་ཞིང་། དེ་ཡང་དང་པོ་ན་ཡོད་ཀྱི། གཉིས་པ་ཡན་ཆད་
ལ་མི་འཇོག་པའི་ཕྱིར་དང༌། འབྲས་བུའི་དབང་དུ་བྱས་ན། འདི་བསྒོམས་པས་ཚངས་ཆེན་དུ་སྐྱེ་བ་ཡིན་
པའི་ཕྱིར།
བཞི་པ་ཏིང་ངེ་འཛིན་གྱི་དབྱེ་བ་བཤད་པ་ཡོད་དེ། ཁམས་ཀྱི་སྒོ་ནས་དབྱེ་བ། ལམ་གྱི་སྒོ་ནས་
དབྱེ་བ། སུན་འབྱིན་པའི་སྒོ་ནས་དབྱེ་བ། བྱེད་པའི་སྒོ་ནས་དབྱེ་བ་དང་བཞིར་ཡོད་པའི་ཕྱིར། དང་པོ་
ཡོད་དེ། མན་ཆད་རྟོག་དཔྱོད་བཅས་པ་ཡི།། ཏིང་འཛིན་ཡན་ཆད་གཉིས་ཀ་མེད། ཅེས་འབྱུང་བ་ལས།
རྟོག་མེད་དཔྱོད་ཙམ་གྱི་ཏིང་ངེ་འཛིན། རྟོག་བཅས་དཔྱོད་བཅས་ཀྱི་ཏིང་ངེ་འཛིན། རྟོག་དཔྱོད་གཉིས་
ཀ་མེད་པའི་ཏིང་ངེ་འཛིན་དང་གསུམ་ཡོད་པའི་ཕྱིར། གཉིས་བ་ཡོད་དེ། མཚན་མེད་ཞི་བའི་རྣམ་པ་དང་། སྟོང་



གནས་བརྒྱུད་པ།
ཏིང་ངེ་འཛིན་གྱི་དབྱེ་བ།
271
ཉིད་བདག་མེད་སྟོང་པ་ཉིད་དུ། འཇུག་པའོ་སྨོན་པ་མེད་པ་ནི། །དེ་ལས་གཞན་བདེན་རྣམ་པ་དང༌། །དག་
དང་དྲི་མ་མེད་དེ་དག །དྲི་མེད་རྣམ་ཐར་སྒོ་གསུམ་མོ། །ཞེས་འབྱུང་བ་ལས། མཚན་མ་མེད་པའི་ཏིང་ངེ་
འཛིན་ནི། འགོག་བདེན་གྱི་རྣམ་པ་ཅན་དང༌། སྨོན་པ་མེད་པའི་ཏིང་ངེ་འཛིན་ནི་ལམ་བདེན་གྱི་རྣམ་པ་
བཞི་དང་། ཀུན་འབྱུང་གི་རྣམ་པ་བཞི་དང༌། སྡུག་བདེན་གྱི་རྣམ་པ་མི་རྟག་སྡུག་བསྔལ་གཉིས་བསྒོམ་
པ་དང་། སྟོང་པ་ཉིད་ཀྱི་ཏིང་ངེ་འཛིན་ནི། སྡུག་བདེན་གྱི་སྟོང་བདག་མེད་གཉིས་ཀྱི་རྣམ་པ་ཅན་ཡིན་པ་
དང༌། ཏིང་ངེ་འཛིན་དེ་དག་ལའང་དག་པ་བ་དང་། ཟག་མེད་གཉིས་སུ་ཡོད་པ་དང་། ཕྱི་མ་ལ་རྣམ་པར་
ཐར་པའི་སྒོ་སྟོང་པ་ཉིད་སོགས་གསུམ་ཡོད་པའི་ཕྱིར།
གསུམ་པ་སུན་འབྱིན་པའི་སྒོ་ནས་དབྱེ་བ་ཡོད་དེ། སྟོང་ཉིད་སྟོང་ཉིད་ཅེས་ལ་སོགས་། །གཞན་
ཡང་ཏིང་ངེ་འཛིན་གསུམ་མོ། །གཉིས་ནི་སྟོང་དང་མི་རྟག་པར། །མི་སློབ་པའི་ལ་དམིགས་པ་ཡིན། །མཚན་
མ་མེད་པ་མཚན་མེད་ནི། །ཞི་བར་མ་བརྟགས་ཟད་པ་ལ། ཞེས་འབྱུང་བ་ལས། སྟོང་པ་ཉིད་སྟོང་པ་ཉིད་
ཀྱི་ཏིང་ངེ་འཛིན་དང་། མཚན་མ་མེད་པ་མཚན་མ་མེད་པའི་ཏིང་ངེ་འཛིན་དང༌། སྨོན་པ་མེད་པ་སྨོན་པ་
མེད་པའི་ཏིང་ངེ་འཛིན་ཏེ་སྔར་གྱི་གསུམ་སྟོང་པ་ཉིད་སོགས་སུ་ལྟ་བའི་ཏིང་ངེ་འཛིན་གསུམ་ཡོད་ཅིང་།
དང་པོ་དང་ཐ་མ་གཉིས་ནི་རིམ་པ་བཞིན་མི་སློབ་པའི་སྟོང་པ་ཉིད་ཀྱི་ཏིང་ངེ་འཛིན་དང་། སྨོན་པ་མེད་པའི་
ཏིང་ངེ་འཛིན་ལ་དམིགས། དམིགས་ཚུལ་ཡང་དང་པོ་སྟོང་པ་དང་། གཉིས་པ་མི་རྟག་པའི་རྣམ་པར་
དམིགས་པ་དང༌། མཚན་མ་མེད་པ་མཚན་མ་མེད་པའི་ཏིང་ངེ་འཛིན་ནི། འགོག་པ་ལ་ཞི་བའི་རྣམ་པར་
དམིགས་པའི་ཕྱིར། འདིར་ཁྱད་པར་གྱི་ཆོས་གཞན་ཡང་ཡོད་དེ། ཟག་བཅས་མི་ནང་མི་གཡོ་ལ། །ཉེར་
བརྡོགས་བདུན་ནི་མ་གཏོགས་སོ། །ཞེས་འབྱུང་བ་ལས། ངོ་བོ་ཟག་བཅས་དང་། རྟེན་མི་དང་། གང་
ཟག་དགྲ་བཅོམ་མི་གཡོ་བའི་ཆོས་ཅན་གྱིས་སྐྱེད་པ་དང་། ས་ཉེར་བརྡོགས་ཕྱི་མ་བདུན་མ་གཏོགས་པ་
ན་ཡོད་པ་ཡིན་པའི་ཕྱིར། བཞི་པ་བྱེད་པའི་སྒོ་ནས་དབྱེ་བ་ཡོད་དེ། དགེ་བའི་བསམ་གཏན་དང་པོ་ནི།
ཞེས་སོགས་ཀྱིས་ཐོན་པའི་ཕྱིར།



272
ཚད་མེད་བཞི་དང་། རྣམ་ཐར་བརྒྱུད་བཤད་པ།
གནས་བརྒྱུད་པ།
གཉིས་པ་དེ་ལ་བརྟེན་པའི་ཡོན་ཏན་བཤད་པ་ལ་དུ་མ་ཡོད་དེ། ཚད་མེད། རྣམ་ཐར། ཟིལ་
གནོན། ཟད་པར། དེ་དག་གི་ཐོབ་པ། རྟེན་བཤད་པ་དྲུག་ཡོད་པའི་ཕྱིར། དང་པོ་ཡོད་དེ། ཚད་མེད་པ་ནི་
བཞི་ཡིན་ནོ། གནོད་སེམས་ལ་སོགས་གཉེན་པོའི་ཕྱིར། ཞེས་འབྱུང་བ་ལས། གནོད་སེམས། རྣམ་འཚེ།
མི་དགའ་བ། འདོད་ཆགས་ཏེ་བཞིའི་གཉེན་པོར་བྱམས་པ་ཚད་མེད་སོགས་བཞི་གསུངས་པའི་ཕྱིར།
དེས་ཚད་མེད་བཞིའི་ངོ་བོ་ཡང་གོ་བར་ནུས་ཏེ། ཞེ་སྡང་མེད་བྱམས་སྙིང་རྗེ་ཡང་། །ཡིད་བདེ་བ་ནི་དགའ་
བ་ཡིན། །བཏང་སྙོམས་མ་ཆགས་རྣམ་པ་ནི། ཞེས་པ་ལས་ཐོན་པའི་ཕྱིར། བཞི་པོ་འདི་དག་གི་རྣམ་
པའང་ཡོད་དེ། ཀྱེ་མ་བདེ་འགྱུར་སྡུག་བསྔལ་དང་། །དགར་འགྱུར་སེམས་ཅན་རྣམས་སྙམ་པ། །སྤྱོད་
ཡུལ་འདོད་པའི་སེམས་ཅན་རྣམས། ཞེས་འབྱུང་བ་ལས། སྤྱི་འགྲོ་ལྟར་ན། སྤྱོད་ཡུལ་ནི་འདོད་པའི་
སེམས་ཅན་ཁོ་ན་ལ་དམིགས་པའི་ཕྱིར། དེ་རྣམས་ས་གང་ན་ཡོད་ཀྱང་བཤད་དུ་ཡོད་དེ། དགའ་བ་
བསམ་གཏན་གཉིས་ན་ཡོད། །གཞན་ནི་དྲུག་ན་ཁ་ཅིག་ལྔ། ཞེས་འབྱུང་བ་ལས། དགའ་བ་ཚད་མེད་
བསམ་གཏན་དང་པོ་གཉིས་ཁོ་ན་ན་ཡོད། གཞན་གསུམ་བསམ་གཏན་གྱི་དངོས་གཞི་བཞི་དང་ཁྱད་
པར་ཅན་དང་། མི་ལྕོགས་མེད་དྲུག་ན་ཡོད་ཁ་ཅིག་མི་ལྕོགས་མེད་མ་གཏོགས་ལྔ་ན་ཡོད་པར་འདོད་
པའི་ཕྱིར། འོ་ན་འདི་བཞིས་ཉོན་མོངས་སྤོང་བ་ཡིན་ནམ་མིན་ཞེ་ན། བཤད་དུ་ཡོད་དེ། དེ་ཡིས་མི་སྤོང་།
ཞེས་འབྱུང་བ་ལས་ཐོན་པའི་ཕྱིར། རྟེན་གང་གིས་བསྐྱེད་པའང་ཡོད་དེ། མི་དག་གི །ནང་དུ་བསྐྱེད་དོ་
ངེས་གསུམ་ལྡན། ཞེས་འབྱུང་བ་ལས། རྟེན་མིའི་ནང་དུ་བསྐྱེད་པ་དང་། བསམ་གཏན་གཉིས་པ་ཡན་
ཆད་ནི་དགའ་བ་མ་གཏོགས་གཞན་གསུམ་གྱིས་ཐོབ་པ་ངེས་པར་ལྡན་པའི་ཕྱིར། །
གཉིས་པ་རྣམ་ཐར་བཤད་དུ་ཡོད་དེ། རྣམ་པར་ཐར་བརྒྱད་དང་པོ་གཉིས། །མི་སྡུག་བསམ་
གཏན་གཉིས་ན་ཡོད། །གསུམ་པ་མཐའ་ན་དེ་མ་ཆགས། གགས་མེད་མཉམ་གཞག་དགེ་རྣམས་སོ། །འགོག་
པའི་སྙོམས་པར་འཇུག་པའོ། །ཕྲ་བ་ཕྲ་བའི་མཇུག་ཐོག་སུ། །རང་གི་དག་དང་འོག་མ་ཡི། །འཕགས་
པའི་སེམས་ཀྱིས་དེ་ལས་ལྡང་། ཞེས་འབྱུང་བ་ལས། གཟུགས་ཅན་གཟུགས་ལ་བལྟ་བའི་རྣམ་ཐར།



གནས་བརྒྱུད་པ།
273
ཟིལ་གནོན་བརྒྱུད་བཤད་པ།
གཟུགས་མེད་གཟུགས་ལ་བལྟ་བའི་རྣམ་ཐར། སྡུག་པའི་རྣམ་ཐར། གཟུགས་མེད་བཞིའི་རྣམ་ཐར།
འགོག་པའི་རྣམ་ཐར་ཏེ་བརྒྱད་ཡོད་པ་ལས། རྣམ་ཐར་དང་པོ་གཉིས་མི་སྡུག་པ་བསྒོམ་པ་དང་བསམ་
གཏན་དང་པོ་གཉིས་ཁོ་ནར་ཡོད། རྣམ་ཐར་གསུམ་པ་ནི་བསམ་གཏན་བཞི་པ་ན་ཡོད་ཅིང་། སྡུག་པའི་
རྣམ་པ་ཅན་ཡིན། གཟུགས་མེད་ཀྱི་རྣམ་ཐར་བཞི་ནི། གཟུགས་མེད་ཀྱི་མཉམ་གཞག་དག་པ་བ་དང་།
ཟག་མེད་རྣམས་ཡིན། འགོ་པའི་རྣམ་ཐར་ནི། འགོག་པའི་སྙོམས་འཇུག་དང་། དེ་ཡང་འཇུག་སེམས་
ཕྲ་བ། སྲིད་རྩེའི་སེམས་ཆེས་ཕྲ་བ་ཟག་བཅས་དང་ལྡང་སེམས་དེ་དང་ཅི་ཡང་མེད་ཀྱི་སེམས་ཟག་མེད་
གཉིས་ཀ་ལ་བྱེད་པ་ཡོད་པའི་ཕྱིར། རྣམ་ཐར་དེ་དག་གི་ཡུལ་ཡང་ཡོད་དེ། དང་པོ་འདོད་གཏོགས་སྣང་
ཡུལ་ཅན། །གང་དག་གཟུགས་ཅན་མིན་དེ་དག །སྤྱོད་ཡུལ་གོང་དང་རང་གི་སའི། །སྡུག་བསྔལ་སོགས་
དང་རྗེས་ཤེས་ཕྱོགས། ཞེས་འབྱུང་བ་ལས། རྣམ་ཐར་དང་པོ་གཉིས་ནི་འདོད་གཟུགས་སུ་གཏོགས་པའི་
གཟུགས་ཀྱི་ཡུལ་ཅན་དང་། རྣམ་ཐར་གསུམ་པ་ནི། གཟུགས་ཁམས་ཀྱི་གཟུགས་ཀྱི་ཡུལ་ཅན་དང་།
གཟུགས་ཅན་མིན་པའི་རྣམ་ཐར་ལྔ་ནི་རང་ས་དང་གོང་སའི་བདེན་པ་གསུམ་གྱི་ཡུལ་ཅན་ཡིན་པ་དང་།
ལམ་བདེན་ནི་རང་ས་གོང་ས་འོག་ས་གསུམ་ཀའི་ཡང་ཡུལ་ཅན་ཡིན་པས་དམིགས་པ་ཡིན་པའི་ཕྱིར། །
གསུམ་པ་ཟིལ་གནོན་བཤད་དུ་ཡོད་དེ། ཟིལ་གྱིས་གནོན་པའི་སྐྱེ་མཆེད་བརྒྱད། །གཉིས་ནི་རྣམ་
ཐར་དང་པོ་བཞིན། །གཉིས་ནི་གཉིས་པ་བཞིན་དེ་གཞན། །སྡུག་པའི་རྣམ་པར་ཐར་པ་བཞིན། ཞེས་
འབྱུང་བ་ལས། ནང་གཟུགས་སུ་འདུ་ཤེས་པས། ཕྱི་རོལ་གྱི་གཟུགས་ཆུང་ངུ་ལ་བལྟ་བའི་ཟིལ་གྱིས་གནོན་
པའི་སྐྱེ་མཆེད། དེ་ལྟར་འདུ་ཤེས་པས། ཕྱི་རོལ་གྱི་གཟུགས་ཆེན་པོ་ལ་བལྟ་བའི་ཟིལ་གྱིས་གནོན་པའི་
སྐྱེ་མཆེད། ནང་གཟུགས་མེད་པར་འདུ་ཤེས་པས། ཕྱི་རོལ་གྱི་གཟུགས་ཆུང་ངུ་ལ་ལྟ་བའི་ཟིལ་གྱིས་གནོན་
པའི་སྐྱེ་མཆེད། དེ་ལྟར་འདུ་ཤེས་པས་ཕྱི་རོལ་གྱི་གཟུགས་ཆེན་པོ་ལ་བལྟ་བའི་ཟིལ་གྱིས་གནོན་པའི་སྐྱེ་
མཆེད་དེ་དབྱིབས་ཟིལ་གནོན་བཞི་དང་། སྔོན་པོ། སེར་པོ། དམར་པོ། དཀར་པོ་ཟིལ་གྱིས་གནོན་པའི་
སྐྱེ་མཆེད་དེ་ཁ་དོག་ཟིལ་གནོན་བཞི་དང་བརྒྱད་ཡོད་པ་ལས། དང་པོ་གཉིས་ནི་ངོ་བོ་ཡུལ་རྣམ་ཐར་དང་



274
ཟད་པར་བཅུ་བཤད་པ།
གནས་བརྒྱུད་པ།
པོ་བཞིན་དང་། གསུམ་པ་དང་བཞི་པ་ནི་ངོ་བོ་སོགས་རྣམ་ཐར་གཉིས་པ་བཞིན་དང་། ཟིལ་གནོན་ཕྱི་
མ་བཞི་ནི། རྣམ་ཐར་གསུམ་པ་སྡུག་པའི་རྣམ་ཐར་བཞིན་དུ་རིག་པར་བྱ་བ་ཡིན་པའི་ཕྱིར་དང་། དེ་
རྣམས་རིམ་པ་བཞིན་རྣམ་ཐར་དེ་རྣམས་ལས་བྱུང་བ་ཡང་ཡིན་པའི་ཕྱིར། ཟིལ་གྱིས་གནོན་ཚུལ་ལ།
དབྱིབས་ཡིན་ན་ཕྱི་རོལ་གྱི་གཟུགས་ཆུང་དུ་ལ་དེ་བས་ཀྱང་ཆུང་བའམ། ཆེ་བ་སོགས་སུ་བལྟ་བ་དང་ཕྱི་
རོལ་གྱི་གཟུགས་ཆེན་པོ་ལ་དེ་བས་ཀྱང་ཆེ་བ་འམ། ཆུང་བ་སོགས་སུ་བལྟ་བ་ཡིན་ལ། ཁ་དོག་ཡིན་ན།
ཕྱི་རོལ་གྱི་གཟུགས་སྔོན་པོ། ཁ་དོག་སྔོན་པོ། སྔོན་པོ་ལྟ་བུར་སྟོན་པ། འོད་སྔོན་པོ་འབྱུང་བ་རྣམས་ལ་
བལྟས་ནས་ཟིལ་གྱིས་གནོན་པ་དང་། གཞན་གསུམ་ལའང་དེ་བཞིན་དུ་སྦྱར་བར་བྱ་བ་ཡིན་ཏེ། མདོ་
ལས། དཔེར་ན། ཟར་མའི་མེ་ཏོག་གམ། ཡུམ་ཝར་ཎ་སའི་རས་ཕུན་སུམ་ཚོགས་པ་སྔོན་པོ། ཁ་དོག་
སྔོན་པོ། སྔོན་པོ་ལྟ་བུར་སྟོན་པ། འོད་སྔོན་པོ་འབྱུང་བ་བཞིན་དུ། ནང་གཟུགས་མེད་པར་འདུ་ཤེས་པས།
ཕྱི་རོལ་གྱི་གཟུགས་སྔོན་པོ། ཁ་དོག་སྔོན་པོ། སྔོན་པོ་ལྟ་བུར་སྟོན་པ། འོད་སྔོན་པོ་འབྱུང་བ་རྣམས་ལ་
བལྟ་ཞིང་། གཟུགས་དེ་དག་ཟིལ་གྱིས་གནོན་ནས། ཤེས་རབ་ཟིལ་གྱིས་གནོན་ནས་མཐོང་སྟེ། དེ་ལྟར་
འདུ་ཤེས་པ་ནི་ཟིལ་གྱིས་གནོན་པའི་སྐྱེ་མཆེད་ལྔ་པའོ། །ཞེས་པ་དང་། དེ་བཞིན་དུ་རས་སེར་པོ་ལ་དོང་
ཀའི་མེ་ཏོག་དང༌། དམར་པོ་ལ་བན་དྷུ་ཛི་བ་ཀའི་མེ་ཏོག་དང་། དཀར་པོ་ལ་སྐར་མ་པ་བ་སངས་སྦྱར་ནས་
གསུངས་སོ། །དེ་ལ་སྔོན་པོ་ནི་མདོར་བསྟན་དང་། ཁ་དོག་སྔོན་པོ་ནི་ལྷན་སྐྱེས་དང༌། སྔོན་པོ་ལྟ་བུར་
སྟོན་པ་ནི་སྦྱོར་བྱུང་དང་། འོད་སྔོན་པ་འབྱུང་བ་ནི་གཉིས་ཀ་ལའང་གསལ་པོ་ཡོད་པ་དང་། མེ་ཏོག་ནི་
ལྷན་སྐྱེས་ཀྱི་དཔེ་དང༌། རས་ནི་སྦྱོར་བྱུང་གི་དཔེ་ཡིན་ནོ།
བཞི་པ་ཟད་པར་བཤད་དུ་ཡོད་དེ། ཟད་པར་བཅུའམ་བརྒྱད་མ་ཆགས། །བསམ་གཏན་མཐའ་
ན་སྤྱོད་ཡུལ་ནི། །འདོད་པ་གཉིས་ན་གཟུགས་མེད་དག །སྤྱོད་ཡུལ་རང་གི་ཕུང་པོ་བཞི། ཞེས་འབྱུང་བ་
ལས། ས་ལ་སོགས་པའི་འབྱུང་བ་བཞི་དང༌། སྔོན་པོ་སོགས་འབྱུང་འགྱུར་བཞི་དང་། ནམ་མཁའ་དང་
རྣམ་ཤེས་ལ་དམིགས་པའི་ཟད་པར་ཏེ་བཅུ་ཡོད་པ་ལས། དང་པོ་བརྒྱད་ཀྱི་ངོ་བོ་ནི་མ་ཆགས་པའི་དགེ་



གནས་བརྒྱུད་པ།
འཐོབ་པ་དང་། རྟེན་བཤད་པ།
275
བ་ཡིན་ཞིང་། ས་བསམ་གཏན་བཞི་པས་བསྡུས་པ་དང་། སྤྱོད་ཡུལ་འདོད་པའི་གཟུགས་ཀྱི་སྐྱེ་མཆེད་
ཡིན་པ་དང་། ཟད་པར་ཐ་མ་གཉིས་ཀྱི་ངོ་བོ་ནི། གཟུགས་མེད་དེ་གཉིས་ཀྱི་དགེ་བ་དག་པ་བ་ཡིན་པ་
དང༌། སྤྱོད་ཡུལ་ཀྱང་རང་གི་ས་པའི་ཕུང་པོ་བཞི་ཡིན་པའི་ཕྱིར།
ལྔ་པ་དེ་དག་གི་འཐོབ་པ་ཡོད་དེ། འགོག་པ་བཤད་ཟིན་ལྷག་མ་ནི། །འདོད་ཆགས་བྲལ་དང་
སྦྱོར་བས་འཐོབ། ཅེས་འབྱུང་བ་ལས། འགོག་པའི་རྣམ་ཐར་ཇི་ལྟར་ཐོབ་ནི་གནས་གཉིས་པར་བཤད་
ཟིན་ལ། ལྷག་མ་རྣམ་ཐར་བདུན་དང་། ཟིལ་གནོན་ཟོད་པར་རྣམས་ཀྱི་སྔར་འདྲིས་པ་དག་ནི་འདོད་
ཆགས་དང་བྲལ་བས་ཐོབ། མ་འདྲིས་པ་དག་ནི་སྦྱོར་བས་ཐོབ་པ་ཡིན་པའི་ཕྱིར།
དྲུག་པ་རྟེན་བཤད་པ་ཡོད་དེ། གཟུགས་མེད་ཅེས་བྱ་ཁམས་གསུམ་གྱི། །རྟེན་ཅན་ལྷག་མ་མི་
ལས་སྐྱེས། ཞེས་འབྱུང་བ་ལས། གཟུགས་ཅན་མིན་པའི་རྣམ་ཐར་ལྔ་དང་། ཟད་པར་ཐ་མ་གཉིས་ནི་
ཁམས་གསུམ་ཀའི་རྟེན་ཅན་དང་། ལྷག་མ་གཟུགས་ཅན་གྱི་རྣམ་ཐར་གསུམ་དང༌། ཟད་པར་དང་པོ་
བརྒྱད་དང་། ཟིལ་གནོན་བརྒྱད་ནི་མི་ཁོ་ན་ལས་སྐྱེ་བའི་ཕྱིར་ཏེ། ལུང་གི་མཐུས་བསྐྱེད་པའི་ཕྱིར། འོ་ན།
ལུང་གིས་བསྐྱེད་དགོས་ན། ཁམས་གོང་མ་གཉིས་ན་ལུང་ནོད་པ་མེད་པས། དེ་དག་ཏུ་གོང་མའི་སྙོམས་
འཇུག་དང༌། མིའི་རྟེན་ལ་གོང་མའི་སྙོམས་འཇུག་དེ་དག་ཇི་ལྟར་སྐྱེ་ཞེ་ན། བཤད་དུ་ཡོད་དེ། ཁམས་
གཉིས་དག་ཏུ་གཟུགས་མེད་པ། རྒྱུ་དང་ལས་ཀྱི་སྟོབས་ཀྱིས་སྐྱེ། གཟུགས་ཀྱི་ཁམས་སུ་བསམ་གཏན་
རྣམས། དེ་དག་དང་ཆོས་ཉིད་ཀྱིས་ཀྱང་། ཞེས་འབྱུང་བ་ལས། སྐལ་མཉམ་གྱི་རྒྱུ་ལས་སྐྱེ་བ་དང་། ལས་
ལས་སྐྱེ་བ་དང་། ཆོས་ཉིད་ཀྱི་སྟོབས་ཀྱིས་སྐྱེ་བ་གསུམ་དུ་ཡོད་པའི་ཕྱིར། དང་པོ་གྲུབ་སྟེ། མིའི་རྟེན་ལ་
སྲིད་རྩེའི་ཏིང་ངེ་འཛིན་གོམས་པར་བྱས་པ་ཞིག་ཤི་སྟེ། གཟུགས་ཁམས་དང་གཟུགས་མེད་འོག་མ་དག་
ཏུ་སྐྱེས་པ་ན་སྔོན་གོམས་པའི་སྐལ་མཉམ་གྱི་རྒྱུས་སྲིད་རྩེའི་ཏིང་ངེ་འཛིན་སྐྱེ་བ་ལྟ་བུ་ཡིན་པའི་ཕྱིར། །
གཉིས་པ་གྲུབ་སྟེ། མིའི་རྟེན་ལ་སྲིད་རྩེར་སྐྱེ་ངེས་པའི་ལས་བསགས་པ་ཉམས་ཏེ། ཁམས་གོང་གི་གནས་
འོག་མ་དག་ཏུ་སྐྱེས་པ་ན། རྟེན་དེ་ལ་སྲིད་རྩེའི་སེམས་སྔོན་གྱི་ལས་ཀྱི་སྟོབས་ཀྱིས་སྐྱེ་བ་ལྟ་བུ་ཡིན་པའི་



276
སངས་རྒྱས་ཀྱི་བསྟན་པ་ངོས་བཟུང་བ།
གནས་བརྒྱད་པ།
ཕྱིར། གསུམ་བ་གྲུབ་སྟེ། འཇིག་རྟེན་འཇིག་པའི་ཚེ་སེམས་ཅན་རྣམས་ལ་གོང་མའི་བསམ་གཏན་གྱི་
སེམས་ངང་གིས་སྐྱེ་བ་ལྟ་བུ་ཡིན་པའི་ཕྱིར། །སྨྲས་པ། འོག་ས་ལས་རྒྱལ་བསམ་གཟུགས་སྙོམས་འཇུག་
ལ། །ཡན་ལག་དམིགས་པའི་རྒྱན་གྱིས་བརྒྱན་ཚུལ་དང་། །གང་ལ་བརྟེན་པའི་ཕུལ་བྱུང་ཡོན་ཏན་རྣམས།
གསལ་བར་བཤད་འདི་མཁས་རྣམས་རྣ་བའི་རྒྱན། ཆོས་མངོན་པ་མཛོད་ཀྱི་དགོངས་པ་ལེགས་པར་
བཤད་པ་ཤེས་བྱ་རབ་གསལ་ཞེས་བྱ་བ་ལས་གནས་བརྒྱད་པའི་རྣམཔར་བཤད་པའོ།
བཞི་པ་མཇུག་གི་དོན་བཤད་དུ་ཡོད་དེ། སངས་རྒྱས་ཀྱི་བསྟན་པ་ངོས་བཟུང་བ་དང་། རང་བཟོ་
སྤངས་ཤིང་ནོངས་པ་བཟོད་པར་གསོལ་བ་དང་། ཐར་འདོད་ལ་བག་ཡོད་བྱ་བར་གདམས་པ་གསུམ་དུ་
ཡོད་པའི་ཕྱིར། དང་པོ་ཡོད་དེ། སྟོན་པའི་དམ་ཆོས་རྣམ་གཉིས་ཏེ། །ལུང་དངརྟོགས་པའི་བདག་ཉིད་
དོ། །དེ་འཛིན་བྱེད་དང་སྨྲ་བྱེད་དང༌། །སྒྲུབ་པར་བྱེད་པ་ཁོ་ན་ཡིན། ཞེས་འབྱུང་བ་ལས། ལུང་གི་བསྟན་
པ་དང་། རྟོགས་པའི་བསྟན་པ་གཉིས་སུ་ཡོད་ཅིང་། དེ་གཉིས་འཛིན་པར་བྱེད་པ་ཡང་སྔ་མ་ཇི་ལྟ་བ་
བཞིན་སྨྲ་བར་བྱེད་པ་དང་། ཕྱི་མ་ཚུལ་བཞིན་དུ་བསྒྲུབ་པའམ། ཉམས་སུ་ལེན་པ་ལ་འདོད་པའི་ཕྱིར།
འོ་ན། བསྟན་པ་ཇི་ཙམ་དུ་གནས་པ་ཡིན་ཞེ་ན། དེ་ཡང་ལུང་ཕྲན་ཚེགས་སུ་ལོ་སྟོང་གནས་པར་གསུངས་
ཤིང་། རང་འགྲེལ་ལས་ཀྱང་དེ་ལྟར་བཤད། སྙིང་རྗེ་པད་དཀར་དུ་སྟོང་ལྔ་བརྒྱ་དང་། ཟླ་བའི་སྙིང་པོའི་
མདོར་ཉིས་སྟོང་དང་། རྡོར་གཅོད་འགྲེལ་པར་ཉིས་སྟོང་ལྔ་བརྒྱ་དང་། འབུམ་ཊིཀ །དུས་འཁོར། འཇམ་
དཔལ་གྲགས་པའི་ལུང་རྣམས་སུ་ལྔ་སྟོང་གནས་པར་གསུངས་པ་སོགས་ལུང་མང་ནའང་། དང་པོ་བཞི་
དྲང་དོན་དུ་འགྲེལ་བ་ཡིན་ཏེ། དགོངས་གཞི་ནི། སྒྲུབ་པའི་བསྟན་པ་སྐྱེས་པ་ཁང་ཀྱིས་ཉུང་དུ་སོང་བ་
ལ་དགོངས་པ་དང་། དགོས་པ་ནི་གདུལ་བྱ་སྐྱོ་བ་བསྐྱེད་པའི་ཕྱིར་དང་། དངོས་ལ་གནོད་བྱེད་ནི། ལྷ་མོ་
དྲི་མ་མེད་པར་ལུང་བསྟན་པའི་མདོར་མྱ་ངན་ལས་འདས་ནས་ལོ་ཉིས་སྟོད་ལྔ་བརྒྱ་ན། གདོང་དམར་
ཅན་གྱི་ཡུལ་དུདམ་ཆོས་རྒྱས་པར་འགྱུར་རོ། །ཞེས་གསུངས་པ་ཉིད་ཀྱིས་གྲུབ་པ་ཡིན་གྱི། རང་གི་ལུགས་
ནི་ཕྱི་མ་ལྟར་ངེས་ལ། དེ་ཡང་ལྔ་སྟོང་ལ་ཕྱེད་ཕྱེད་བགོས་པར་ལྔ་བརྒྱ་ཕྲག་བཅུར་འགྱུར་ཞིང་། ལྔ་བརྒྱད་



ཐར་འདོད་ཀྱི་གདུལ་བྱ་ལ་བག་ཡོད་པར་གདམས་པ།
277
པ་དང་པོ་དགྲ་བཅོམ་པའི་ལེལུ། གཉིས་པ་ནི་ཕྱིར་མི་འོང་བའི་ལེལུ གསུམ་པ་ནི་རྒྱུན་དུ་ཞུགས་པའི་
ལེའུ བཞི་པ་ནི་ལྷག་མཐོང་གི་ལེའུ། ལྔ་པ་ནི་ཏིང་ངེ་འཛིན་གྱི་ལེའུ དྲུག་པ་ནི་ཚུལ་ཁྲིམས་ཀྱི་ལེའུ་
བདུན་པ་ནི་མངོན་པའི་ལེལུ། བརྒྱད་པ་ནི་མདོ་སྡེའི་ལེའུ། དགུ་པ་ནི་འདུལ་བའི་ལེའུ་སྟེ། དང་པོ་གསུམ་
འབྲས་བུའི་དུས་དང་། བར་པ་གསུམ་སྒྲུབ་པའི་དུས་དང་། ཐ་མ་གསུམ་ལུང་གི་དུས་སུ་བཤད་ཅིང་། བཅུ་
པ་ནི་ལྔ་བརྒྱ་ཐ་མ་དང་། རྟགས་ཙམ་འཛིན་པའི་ལེའུར་བཤད། སྨན་བླའི་མདོར་ལྔ་བརྒྱ་ཐ་མར་བཤད་
པ་དང་ནི་རྒྱ་ཆེ་ཆུང་ཆེན་པོ་ཡོད། འོ་ན། དེང་སང་གང་གི་དུས་ཡིན་ཞེ་ན། དེ་ཡང་། རྒྱལ་པོ་ལུགས། ཇོ་
བོ་ཆེན་པོ། ས་པཎ། བུ་སྟོན་རིན་པོ་ཆེ་སོགས་འདས་ལོ་མང་བའི་ཕྱོགས་ལྟར་ན། མདོ་སྡེའི་ལེའུའི་དུས་
དང༌། ཁ་ཆེ་པཎ་ཆེན། འགྲོ་མགོན་འཕགས་པའི་ཕོ་བྲང་དུ་རྩིས་པ་དུས་འཁོར་ཊིཀ་ཆེན་སོགས་འདས་
ལོ་ཉུང་བའི་ཕྱོགས་ལྟར་ན། ཏིང་ངེ་འཛིན་གྱི་ལེའུའི་དུས་སུ་ངེས་ཏེ་ཞིབ་པར་ཁོ་བོས་སྦྱར་བའི་བསྟན་
རྩིས་ལོགས་སུ་ཡོད་པ་ལས་ཤེས་པར་བྱའོ།
གཉིས་པ་རང་བཟོ་སྤངས་ཞིང་ནོངས་པ་གསོལ་བ་ཡོད་དེ། བདག་གིས་མངོན་པའི་ཆོས་འདི་
ཕལ་ཆེར་ནི། ཁ་ཆེ་བྱེ་བྲག་སྨྲ་བའིཚུལ་གྲུབ་བཤད། །ཉེར་པར་ཟིན་གང་དེ་འདིར་བདག་གིས་ཉེས། །དམ་
ཆོས་ཚུལ་ལ་ཚད་མ་ཐུབ་རྣམས་ཡིན། ཞེས་འབྱུང་བ་ལས། སློབ་དཔོན་གྱི་བསྟན་བཅོས་འདི། ཁ་ཆེ་བྱེ་
བྲག་སྨྲ་བའི་ལུགས་སུ་བཤད་པ་དང༌། ཕལ་ཆེར་ཞེས་པས། ཉི་འོག་པ་རྣམས་ལ་ཅུང་ཟད་བརྟེན་པ་དང་།
སྐབས་འགར་མདོ་སྡེ་པའི་ཕྱོགས་བཟུང་ནས་ཀྱང༌། བཤད་ཅེས་པ་ཡིན་པའི་ཕྱིར་དང་། ཉེས་པ་རྣམས་
ཐུབ་པ་དང་། དགྲ་བཅོམ་པ་རྣམས་ལ་བཤགས་ཞེས་ཁེངས་སྐྱུངས་པ་ཡང་བསྟན་པའི་ཕྱིར། །
གསུམ་པ་ཐར་འདོད་ཀྱི་གདུལ་བྱ་ལ་བག་ཡོད་པར་གདམས་ཚུལ་ཡོད་དེ། སྟོན་པ་འཇིག་རྟེན་
མིག་ནི་ཟུམ་གྱུར་ཅིང་། །དཔང་གྱུར་སྐྱེ་བོ་ཕལ་ཆེར་ཟད་པ་ན། །དེ་ཉིད་མ་མཐོང་རང་དགར་གྱུར་པ་ཡི། །ངན་
རྟོག་རྣམས་ཀྱིས་བསྟན་པ་འདི་དཀྲུགས་སོ། །རང་བྱུང་རང་བྱུང་བསྟན་པ་གཅེས་འཛིན་རྣམས། །མཆོག་
ཏུ་ཞིར་གཤེགས་འགྲོ་མགོན་མེད་པ་ན། །འདོམས་མེད་ཡོན་ཏན་འཇོམས་པར་བྱེད་པ་ཡི། །དྲི་མས་



278
ཐར་འདོད་ཀྱི་གདུལ་བྱ་ལ་བག་ཡོད་པར་གདམས་པ།
དགའ་མགུར་དེང་སང་འདི་ན་སྤྱོད། །དེ་ལྟར་ཐུབ་པ་དག་གིས་བསྟན་པ་ནི། །ལྐོག་མར་སྲོག་ཕྱིན་འདྲ་
དང་དྲི་མ་རྣམས། །སྟོབས་དང་ལྡན་པའི་དུས་སུ་རིག་ནས་ནི། །ཐར་པ་འདོད་པ་དག་གིས་བག་ཡོད་
གྱིས། ཞེས་ཤོ་ལོ་ཀ་གསུམ་འབྱུང་བ་ལས། དང་པོས། སྟོན་པ་འཇིག་རྟེན་གྱི་སྤྱན་ཟུམ་ཞིང་། དགྲ་
བཅོམ་པ་རྣམས་གཤེགས་པ་ན། འཆད་པོ་ཁ་ཅིག་གིས་ཅི་དགར་མངོན་པའི་མདོ་དཀྲུགས་པར་བཤད་
པ་དང་། གཉིས་པས། དེ་ལྟར་གྱུར་པའི་ཚེ། དོན་ཇི་ལྟ་བ་བཞིན་འདོམས་པ་དཀོན་ཞིང་། སྐྱེ་བོ་ཕལ་
ཆེར་བསླབ་པ་གསུམ་འཇོམས་པར་བྱེད་པའི་ཉོན་མོངས་ཀྱི་གཞན་དབང་དུ་སོང་བར་བཤད་པ་དང་།
གསུམ་པའི་རྐང་པ་ཕྱེད་དང་གསུམ་གྱིས་བསྟན་པ་འཇིག་པ་ལ་ཉེ་བ་དང་། ཉོན་མོངས་པ་སྟོབས་དང་
ལྡན་པའི་དུས་སུ་ཕྱིན་པར་བཤད་ནས། རྐང་པ་ཕྱེད་དང་གཉིས་ཀྱིས་རྒྱུ་མཚན་སྔ་མ་གསུམ་གྱིས་ཕྱིར་ན།
ཐར་འདོད་རྣམས་ཀྱིས་བག་ཡོད་པར་གྱིས་ཤིག །ཅེས་གདམས་པའི་ཕྱིར། གདམས་པར་ཡང་འོས་ཏེ།
བག་ཡོད་པ་ལས་སངས་རྒྱས་ཀྱིས་ཆོས་རྣམས་འགྲུབ་པའི་ཕྱིར་ཏེ། སོ་སོ་ཐར་པའི་མདོར། དེ་བཞིན་
གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་ཀྱི་བྱང་ཆུབ་དང་གཞན་ཡང་གང་དག་
དེ་ལྟ་བུ་དང་མཐུན་པ་དགེ་བའི་ཆོས་བྱང་ཆུབ་ཀྱི་ཕྱོགས་དང་མཐུན་པ་རྣམས་ཀྱང་བག་ཡོད་པ་ལས་འགྲུབ་
བོ། ཞེས་གསུངས་སོ། །
སྨྲས་པ། ཚིག་དོན་དཔེ་མེད་དཀྱིལ་འཁོར་ཡོངས་རྫོགས་ཤིང་། །ལུང་རིགས་ཚ་ཟེར་བྱེ་བའི་
ཁོར་ཡུག་འཕྲེང་། །རྣམ་མང་ཤེས་བྱ་རབ་ཏུ་གསལ་བ་ཡི། །ཐུབ་བསྟན་ནམ་མཁའི་བརྒྱན་ཞིག་དེང་འདིར་
ཤར། །ཕས་རྒོལ་ལོག་རྟོག་ཀུ་མུང་ཟུམ་པ་དང་། །མི་ཤེས་མུན་པའི་སྨག་རུམ་ཕམ་པ་དང་། །མཁས་
རྣམས་ཡིད་ཀྱི་པད་ཚལ་གསལ་བའི་ཕྱིར། །ལེགས་བཤད་ཉི་མའི་ཟོལ་གྱིས་འོངས་སམ་སྙམ། །རྒན་
རབ་ས་ཚིགས་རྗེས་བྲག་ལ་གནས་བཅས་པའི། །ང་རྒྱལ་འདབ་ཤོག་མི་སྡུག་བཞིན་རས་ཅན། །ཉེས་
བཤད་མི་སྙན་ཅི་ཡང་སྒྲོག་བྱེད་པ། །མཁས་རློམ་འབྱུང་པོའི་བྱ་ཡིས་བཟོད་པར་དཀའ། ལེགས་པར་
ཞིབ་ཏུ་བརྟགས་ནས་དགོང་མོད་ཀྱང་། །ཟབ་རྒྱས་མངོན་པའི་གསུངས་རབ་ནམ་མཁའི་ཁྱོན། །བྱིས་



མཛད་བྱུང་།
279
པའི་བློ་གྲོས་སོར་གྱིས་གཞལ་བའི་ཕྱིར། ཉེས་གང་དཔང་གྱུར་འཕགས་པའི་ཚོགས་ལ་བཤགས། །ཀུན་
མཁྱེན་ཐུགས་ཀྱིས་བྲིས་པའི་བསྟན་བཅོས་ཀྱི། ཚིག་དོན་རྣམ་བཀྲའི་རང་གཟུགས་འདི་ཡིན་ཞེས། །ལེགས་
བཤད་སྣང་བའི་འོད་ཆེན་སྤྲོས་པ་ཡིས། ཐུབ་བསྟན་གླིང་བཞིའི་ཁོར་ཡུག་གསལ་གྱུར་ཅིག །བདག་ཀྱང་
ཚེ་རབས་ཀུན་ཏུ་སངས་རྒྱས་ཀྱི། བསྟན་པ་མགོ་ལ་ཐོད་བཞིན་ལེགས་བཅིངས་ཏེ། །འཆད་རྩོད་རྩོམ་
པའི་རྣམ་འགྱུར་མཛེས་མ་ཡིས། མཁས་པའི་ཡིད་ནི་རབ་ཏུ་འཕྲོག་གྱུར་ཅིག །ཅེས་དམ་པའི་ཆོས་མངོན་
པ་མཛོད་ཀྱི་དགོངས་པ་ལེགས་པར་བཤད་པ་ཤེས་བྱ་རབ་གསལ་ཞེས་བྱ་བ་འདི་ནི། ལུང་རིགས་སྨྲ་བའི་
དགེ་བའི་བཤེས་གཉེན་མང་པོས་བསྐུལ་བའི་ངོར། ངང་པོར་ཡོངས་འཛིན་དམ་པ་འཇམ་པའི་དབྱངས་
དོན་ཡོད་དཔལ་ལྡན་པའི་ཞལ་སྔ་ནས་ལས། མཆིམས་ཊིཀ་ཆེན་མོའི་སྟེང་ནས། བསྟན་བཅོས་འདི་དང་།
ཆོས་མངོན་རྒྱ་མཚོའི་སྙིང་པོའི་སྟེང་ནས་མངོན་པ་གོང་མའི་བཤད་པ་སྦྱར་ཆོས་དང་བཅས་པ་ལན་རེ་ཐོབ་
ཅིང་། ཕྱིས་རང་འགྲེལ་དང་འགྲེལ་བཤད་དོན་གསལ་དང་། མཚན་ཉིད་ཀྱི་རྗེས་སུ་འབྲང་བ་དང༌།
མཚིམས་བསམ་གཏན་བཟང་པོའི་མཛད་པའི་ཊིཀ་སོགས་ཞིབ་ཏུ་བལྟས་ནས། མདོ་སྔགས་རབ་
འབྱམས་པ་བསོད་ནམས་གྲགས་པའི་དཔལ་རྣམ་དཔྱོད་མཆོག་གི་སྡེས། ཐུབ་པའི་བསྟན་པ་ལོ་ཉིས་སྟོང་
སུམ་བརྒྱ་དྲུག་ཅུ་རྩ་བརྒྱད་ལ་བབས་པ། ཆུ་མོ་སྦྲུལ་གྱི་ལོའི་སྟོན་ཟླར་བའི་ཡར་ཚེས་ལ། འབྲོག་རི་བོ་
ཆེ་དགེ་ལྡན་རྣམ་པར་རྒྱལ་བའི་གླིང་དུ་སྦྱར་བའོ། །འདིས་ཀྱང་བསྟན་པ་རིན་པོ་ཆེ་དར་ཞིང་རྒྱས་ལ་ཡུན་
རིང་དུ་གནས་པར་བྱེད་ནུས་པ་གྱུར་ཅིག །སརྦ་མངྒ་ལམ།
ན་མོ་གུ་རུ་བྷ༔ སྤངས་དང་རྟོགས་པའི་ཡོན་ཏན་མཐར་ཕྱིན་མཚན་དཔེའི་དཔལ་འབར་རྫོགས་
སངས་རྒྱས། །སྲིད་དང་ཞི་བའི་འཇིགས་པ་ཀུན་སེལ་ཐེག་པ་གསུམ་གྱི་ལུང་རྟོགས་ཆོས། རིགས་དང་
གྲོལ་བའི་རྣམ་དཔྱོད་བརྒྱད་ལྡན་ཡོན་གནས་དམ་པ་འཕགས་པའི་ཚོགས། །ཀུན་གྱི་བདག་ཉིད་ཐུབ་
དབང་བླ་མར་སྒོ་གསུམ་གུས་པས་ཕྱག་བགྱིའོ། མགོན་ཁྱོད་ཕན་དང་བདེ་བའི་རྟ་བདུན་བདག །ནུབ་རེར་
ཕྱོགས་ལ་སླར་ཡང་བསིལ་ཟེར་དབང༌། །ཤར་ཚེ་བློ་བཟང་རྒྱལ་བ་གཉིས་པ་ཞེས། །ས་གསུམ་གྲགས་



280
དཔར་བྱུང༌།
པས་ཁྱབ་མཛད་དེ་ལ་འདུད། །འཇམ་དབྱངས་བླ་མའི་ལེགས་བཤད་དགའ་བའི་ཚལ། །བློ་གྲོས་ཆོས་
ཀྱི་འབྱོར་པས་རབ་ཏུ་རྒྱས། །རྣམ་དཔྱོད་བསོད་ནམས་སྤུངས་པའི་ས་འཛིན་རྩེར། །གྲགས་པའི་བ་དན་
བསྒྲེངས་མཁས་གཉིས་ལ་འདུད། །གང་དེའི་ལེགས་གསུང་དབུ་ཕར་འདུལ་མཛོད་དང༌། །རྣམ་འགྲེལ་
ལ་སོགས་གཞུང་བཤད་རེ་རེས་ཀྱང་། །ཆོས་ཕུང་བརྒྱད་ཁྲིའི་བརྗོད་བྱ་མ་ལུས་པའི། །ཟབ་དང་རྒྱ་ཆེའི་
ལམ་མཆོག་ཚང་བར་བཀྲལ། །དེ་ཕྱིར་བཤེས་གཉེན་བྱམས་པའི་བཀའ་ལུང་བཞིན། །མང་ཐོས་ཚུལ་
ལྡན་སྒྲུབ་ལ་ལེགས་བརྩོན་པའི། །མཁས་དབང་ཚོགས་ཀྱིས་འཛམ་གླིང་ཡོངས་ཁྱབ་སྟེ། །ཞྭ་སེར་བསྟན་
པ་ཕྱོགས་བཅུར་རྒྱས་པ་དང་། །དེའི་མཐུར་རྒྱ་ཧོར་བོད་ཀྱི་སྐྱེ་རྒུ་རྣམས། །ཕན་ཚུན་བྱམས་པའི་སེམས་
ཀྱི་རྒྱུད་གང་སྟེ། །ཀུན་ཀྱང་བདེ་བསྐྱིད་ཆོས་ལ་སྤྱོད་པའི་ཕྱིར། །མཆོད་སྦྱིན་པར་དུ་སྤེལ་འདི་ཕོ་ལྷ་བ།
དད་དང་གཏོང་བའི་ཡལ་འདབ་ཁྱོན་ཡངས་པོར། །ཆོ་རིགས་སྤྱོད་ཚུལ་བཟང་པོའི་མེ་ཏོག་བཀྲ། །ཕུན་
ཚོགས་བསོད་ནམས་འབྲས་བུའི་སྟོབས་རྒྱས་པའི། །མི་དབང་ཆོས་ཀྱི་རྒྱལ་པོའི་དགེ་མཚན་ཤར། །བཀྲ་
ཤིས་དཔལ་འབར་འཛམ་གླིང་རྒྱན་དུ་བྱིན། སརྦ་མངྒ་ལམ།



ཀུན་བཏུས་དཀའ་འགྲེལ།
མཆོད་བརྗོད།
281
༄༅། །ཆོས་མངོན་པ་ཀུན་བཏུས་ཀྱི་དཀའ་བའི་གནད་དགྲོལ་བའི་དཀའ་འགྲེལ་
མཁས་བའི་ཡིད་འཐོག་ཅེས་བྱ་བ་
བཞུགས་སོ། །
༄༅། །དཔལ་ལྡན་འཇིག་རྟེན་གསུམ་ན་ཁོ་བོ་ཉིད། །མཆོག་ཅེས་ཞལ་གྱིས་འཆེས་ལྟར་ཟླ་མེད་པ།
མཉམ་མེད་ཤཱཀྱའི་ཏོག་དང་གང་དེ་ཡི། །རྒྱལ་ཚབ་ས་བཅུའི་དབང་ཕྱུག་ལ་ཕྱག་འཚལ། །མི་ཕམ་ཞལ་
ལས་བྱུང་བའི་བདུད་རྩིའི་རྒྱུན། །གང་གི་ཐུགས་ཀྱི་སྙིམ་པར་གསོལ་བ་ལས། །ཀུན་བྱང་ཤེས་བྱའི་གནས་
ལ་ཐོགས་མེད་པ། །ས་གསུམ་གོ་འཕང་བརྙེས་པ་དེ་ལ་འདུད། །ཐུབ་དབང་གཉིས་པ་རྗེ་བཙུན་ཙོང་ཁའི་
ཞབས། །དེ་སྲས་ཐུ་བོ་རྒྱལ་ཚབ་ཆོས་ཀྱི་རྗེ། །བཀའ་དྲིན་མཉམ་མེད་ཡོངས་འཛིན་དམ་པ་སོགས། །ཕྱག་
འོས་ཀུན་ལ་གུས་པས་ཕྱག་འཚལ་ནས། །ཆོས་མངོན་ཀུན་ལས་བཏུས་པའི་བསྟན་བཅོས་ཀྱི། །དཀའ་
བའི་གནད་འགའ་དགྲོལ་གྱི་གུས་པས་ཉོན། །དེ་ལ་འདིར་བདག་ཅག་གི་སྟོན་པ་བཅོམ་ལྡན་འདས་ཀྱི་
ཆོས་ཀྱི་འཁོར་ལོ་ཇི་སྙེད་ཅིག་བསྐོར་བའི་ནང་ནས་མཆོག་ཏུ་གྱུར་པ་མངོན་པའི་མདོ་སྟོང་ཕྲག་བརྒྱ་པ་
སོགས་ཡིན་ལ། དེ་རྣམས་ཀྱི་དགོངས་པར་འགྲེལ་བ་ལ་རྗེ་བཙུན་གྱིས་བྱམས་ཆོས་སྡེ་ལྔ་གསུངས་ཤིང་།
མདོ་དང་བསྟན་བཅོས་དེ་དག་གི་དགོངས་པ་འགྲེལ་བ་ལ་འཕགས་པ་ཐོགས་མེད་ཀྱིས་ས་སྡེ་ལྔ། སྡོམ་
རྣམ་པ་གཉིས། སློབ་དཔོན་དབྱིག་གཉེན་གྱིས་པྲ་ཀཱ་ར་ཎ་སྡེ་བརྒྱད་རྣམས་མཛད། ས་སྡེ་ལྔ་ནི། སའི་
དངོས་གཞི། དེའི་རྣམ་པར་གཏན་ལ་དབབ་པ་བསྡུ་བ། གཞི་བསྡུ་བ། རྣམ་གྲངས་བསྡུ་བ། རྣམ་པར་
བཤད་པའི་སྒོ་བསྡུ་བ། སྡོམ་གཉིས་ནི། ཀུན་ལས་བཏུས་དང་། ཐེག་བསྡུས། རབ་ཏུ་བྱེད་པ་སྡེ་བརྒྱད་
ནི། ཉི་ཤུ་པ། སུམ་ཅུ་པ། ཕུང་པོ་ལྔའི་རབ་བྱེད། རྟེན་འབྲེལ་མདོ་འགྲེལ། ལས་སྒྲུབ་པའི་རབ་བྱེད།
རྣམ་བཤད་རིགས་པ། མདོ་སྡེ་རྒྱན་གྱི་འགྲེལ་པ། དབུས་མཐའི་འགྲེལ་པ་རྣམས་སོ། །དང་པོ་སའི་



282
དགོངས་འགྲེལ་གྱི་བསྟན་བཅོས།
ཀུན་བཏུས་དཀའ་འགྲེལ།
དངོས་གཞི་ལས་བཅུ་བདུན་ཡོད་པ་ནི། སྡོམ་དུ། རྣམ་ཤེས་ལྔ་དང་ལྡན་པས་ས། །ཡིད་ཀྱི་ས་དང་གཞན་
གསུམ་སྟེ། །རྟོག་དཔྱོད་བཅས་ལ་སོགས་པ་དང་། །ཏིང་ངེ་འཛིན་བཅས་དང་མ་ཡིན་དང་། །སེམས་
ཡོད་པ་དང་སེམས་མེད་དང༌། །ཐོས་དང་བསམ་པ་བསྒོམ་ལྡན་དང་། །དེ་བཞིན་ཐེག་པ་གསུམ་ལྡན་
དང༌། །ཕུང་པོར་བཅས་དང་ཕུང་མེད་གཞན། །ཞེས་པ་སྟེ། །རྣམ་ཤེས་ལྔ་དང་ལྡན་པའི་ས། ཡིད་ཀྱི་ས།
རྟོག་བཅས་དཔྱོད་བཅས་ཀྱི་ས། རྟོག་མེད་དཔྱོད་བཅས་ཀྱི་ས། རྟོག་མེད་དཔྱོད་མེད་ཀྱི་ས། མཉམ་པར་
གཞག་པའི་ས། མཉམ་པར་མ་གཞག་པའི་ས། སེམས་ཡོད་ཀྱི་ས། སེམས་མེད་ཀྱི་ས། ཐོས་པའི་ས།
བསཾ་པའི་ས། བསྒོམ་པའི་ས། ཉན་ས། རང་ས། བྱང་ས། ཕུང་པོ། ལྷག་བཅས་ཀྱི་ས། ཕུང་པོ་ལྷག་
མེད་ཀྱི་སའོ། །རྣམ་པར་གཏན་ལ་དབབ་པ་བསྡུ་བས་ནི། སའི་དངོས་གཞིའི་ཚིག་དོན་གཉིས་མུ་བཞིའི་
སྒོ་ནས་གཏན་ལ་ཕབ། གཞི་བསྡུ་བས་སའི་དངོས་གཞིའི་དོན་རྣམས་སྡེ་སྣོད་གསུམ་གྱི་དོན་དུ་བསྡུ་ཚུལ་
སྟོན། རྣམ་གྲངས་བསྡུ་བས་ནི། རྗོད་བྱེད་མིང་གི་རྣམ་གྲངས། ཀུན་ནས་ཉོན་མོངས་དང་རྣམ་བྱང་གི་
རྣམ་གྲངས་འཆད། རྣམ་པར་བཤད་པའི་སྒོ་བསྡུ་བས་ནི། གཞུང་དེ་དག་འཆད་ཚུལ་སྟོན་པར་བྱེད།
ཐེག་པ་ཐུན་མོང་གི་སྡོམ་ཀུན་བཏུས་པས་ནི། མཚན་ཉིད་ཀུན་བཏུས་སོགས་ལྔར་བསྡུས་ནས་སྟོན། ཐེག་
པ་ཆེན་པོའི་སྡོམ་ཐེག་བསྡུས་ཀྱིས་ནི། ཤེས་བྱའི་གནས་ལ་སོགས་པ་དོན་བཅུའི་ཐེག་ཆེན་བསྡུས་ནས་
སྟོན། རབ་ཏུ་བྱེད་པ་སྡེ་བརྒྱད་ལ་རང་རྒྱུད་དུ་བརྩམས་པ་ལྔ་དང་། གཞན་འགྲེལ་དུ་བརྩམས་པ་གསུམ་
སྟེ་བརྒྱད་དུ་བྱེད་དོ། གོང་དུ་སྨོས་པ་དེ་རྣམས་ལས་ཀུན་ལས་བཏུས་པའི་གཞུང་ནི་གང་བཤད་པར་བྱ་
བའི་བསྟན་བཅོས་སོ།། འདིའི་བཤད་བྱ་རྩ་བའི་མདོ་ནི། ཤེར་ཕྱིན་འབུམ་པ་སོགས་ཐེག་པ་ཆེན་པོའི་
མངོན་པའི་མདོ་རྣམས་ཡིན་ཏེ། དགོངས་འགྲེལ་ལས་བཤད་པའི་འཁོར་ལོ་བར་པའི་དགོངས་འགྲེལ་
གྱི་བསྟན་བཅོས་སུ་བྱ་དགོས་པའི་ཕྱིར། ཐེག་ཆེན་ལ་འདུལ་བ་དང་མདོ་སྡེའི་སྡེ་སྣོད་གཉིས་ལས་ལོགས་
སུ་མངོན་པའི་སྡེ་སྣོད་བཞག་ཏུ་ཡོད་པའི་ཕྱིར། །
འོ་ན་བསྟན་བཅོས་འདི་འཆད་ཚུལ་ཇི་ལྟར་ཡིན་ཞེ་ན། བཤད་དུ་ཡོད་དེ། མཚན་གྱི་དོན། འགྱུར་



མཚན་ཉིད་ཀུན་བཏུས།
ཀུན་བཏུས་པ་ལྔའི་སྤྱི་བཤད།
283
གྱི་ཕྱག །གཞུང་གི་དོན། མཇུག་གི་དོན་རྣམས་སུ་ཡོད་པའི་ཕྱིར། དང་པོ་ཡོད་དེ། ཨ་བྷི་དྷརྨ་ས་མུཙྪ་ལ་
ཞེས་བྱ་ཞིང་། བསྒྱུར་ན་ཆོས་མངོན་པ་ཀུན་བཏུས་ཞེས་པར་འགྱུར་བའི་ཕྱིར།
གཉིས་པ་ཡོད་དེ། འཇམ་དཔལ་གཞོན་ནུར་གྱུར་པ་ལ་ཕྱག་འཚལ་ལོ། །ཞེས་ལོ་ཙཱ་བ་ཞང་ཡེ་
ཤེས་སྡེས་འགྱུར་ཕྱག་མཛད་པའི་ཕྱིར། །
གསུམ་པ་ཡོད་དེ། མཚན་ཉིད་ཀུན་བཏུས་པ་བཤད། བདེན་པ་རྣམ་ངེས་ཀུན་བཏུས་པ་བཤད།
ཆོས་རྣམ་ངེས་ཀུན་བཏུས་པ་བཤད། ཐོབ་པ་རྣམ་ངེས་ཀུན་བཏུས་པ་བཤད། འབེལ་གཏམ་རྣམ་ངེས་
ཀུན་བཏུས་པ་བཤད་པ་རྣམས་སུ་ཡོད་པའི་ཕྱིར། འདི་རྣམས་ཀྱིས་སྤྱིར་བསྟན་ཚུལ་ཡོད་དེ། ཀུན་བཏུས་
དང་པོ་བཞིས་རང་གིས་ཤེས་བྱ་ཇི་ལྟར་ཤེས་པའི་ཐབས་ལམ་འབྲས་བུ་དང་བཅས་པ་བསྟན། ལྔ་པས་
རང་གིས་ངེས་ནས་གདུལ་བྱ་གཞན་རྗེས་སུ་འཛིན་པའི་ཚུལ་དེ་བསྟན་པའི་ཕྱིར། སོ་སོར་བསྟན་ཚུལ་
ཡོད་དེ། མཚན་ཉིད་ཀུན་བཏུས་པས་ཤེས་བྱ་ཇི་སྙེད་པ་གཙོ་བོར་དང་། བདེན་པ་རྣམ་ངེས་ཀྱིས་ཇི་ལྟ་
བ་དང་། ཆོས་རྣམ་ངེས་ཀྱིས་ཇི་ལྟ་ཇི་སྙེད་རྟོགས་པར་བྱེད་པའི་ཐབས་གསུང་རབ་ཡན་ལག་བཅུ་གཉིས་
སྡེ་སྣོད་གསུམ་དུ་འདུ་བའི་རྒྱུ་མཚན་སོགས་དང་། དེ་ལ་བརྟེན་ནས་ཐོས་བསམ་བསྒོམ་གསུམ་གྱི་ཤེས་
རབ་ཇི་ལྟར་འཇུག་པའི་ཚུལ་དང༌། ཤིན་ཏུ་རྒྱས་པའི་སྡེ་ལ་བྱེ་བྲག་ཏུ་ཕྱེ་ནས་རྒྱས་པར་བསྟན། ཐོབ་པ་
རྣམ་ངེས་ཀྱིས་ཇི་ལྟ་ཇི་སྙེད་ཀྱི་ཆོས་རྣམས་རྟོགས་པར་བྱེད་པའི་རྟེན་གྱི་གང་ཟག་རབ་ཏུ་དབྱེ་བ་དང་།
དེ་ལ་བརྟེན་ནས་མངོན་རྟོག་ཇི་ལྟར་སྐྱེ་བའི་རིམ་པ་དང་། ཐེག་པ་ཆེན་པོའི་གང་ཟག་དང་དེས་བགྲོད་
པར་བྱ་བའི་ལམ་ལ་བྱེ་བྲག་ཏུ་ཕྱེ་ནས་བསྟན། འབེལ་གཏམ་རྣམ་ངེས་ཀྱིས་གཞི་ལམ་འབྲས་གསུམ་ཇི་
ལྟར་གཏན་ལ་འབེབས་པའི་ཚུལ་དེ་བསྟན་པའི་ཕྱིར།
དེ་རྣམས་ལས་དང་པོ་མཚན་ཉིད་ཀུན་བཏུས་བཤད་དེ། ལེའུའི་གཞུང་བཤད་པ་དང་། ལེའུའི་
མཚན་བསྟན་པ་གཉིས་སུ་ཡོད་པའི་ཕྱིར། དང་པོ་ཡོད་དེ། མཁས་པར་བྱ་བའི་གཞི་རྒྱས་པར་བཤད་པ་
དང༌། དེ་ཉིད་ངེས་པར་བྱེད་པའི་རྣམ་པ་བཤད་པ་གཉིས་སུ་ཡོད་པའི་ཕྱིར། དང་པོ་ལ་དགུ་ཡོད་དེ། ཕུང་



284
ཕུང་ཁམས་སྐྱེ་མཆེད་ཀྱི་དབྱེ་བ།
མཚན་ཉིད་ཀུན་བཏུས།
ཁམས་སྐྱེ་མཆེད་ཀྱི་དབྱེ་བ། དབྱེ་བ་དེར་གྲངས་ངེས་པའི་རྒྱུམཚན། ཟག་བཅས་ཀྱི་ཐུན་མོང་མ་ཡིན་པའི་
ཆོས། དབྱེ་བ་སོ་སོའི་མཚན་ཉིད། མཚན་གཞིའི་རྣམ་བཞག །གོ་རིམ་ངེས་པའི་རྒྱུ་མཚན། སྒྲ་དོན།
ཕུང་པོ་ལྔའི་དཔེ། ཆོས་གསུམ་གྱི་རྣམ་པའི་དབྱེ་བ་བཤད་པ་རྣམས་སུ་ཡོད་པའི་ཕྱིར། དང་པོ་ཡོད་དེ།
དྲི་བ་དང་ལན་གཉིས་ལས། དང་པོ་ནི། ཕུང་པོ་རྣམས་ནི་དུ། ཁམས་རྣམས་ནི་དུ། སྐྱེ་མཆེད་རྣམས་ནི་
དུ་ཞེ་ན། ཞེས་པས་བསྟན་ཅིང་། གཞུང་ལྷག་མ་རྣམས་ཀྱིས་ལན་སྟན་པའི་ཕྱིར། །ཕྱི་མ་གྲུབ་སྟེ། ཕུང་
པོ་རྣམས་ནི་ལྔ་སྟེ། ཞེས་སོགས་ཀྱིས་གཟུགས་ཕུང་ལ་སོགས་པའི་ཕུང་པོ་ལྔ་བསྟན། ཁམས་རྣམས་ནི་
བཅོ་བརྒྱད་དེ་ཞེས་སོགས་ཀྱིས་དམིགས་ཡུལ་གྱི་ཁམས་དྲུག །རྟེན་དབང་པོའི་ཁམས་དྲུག །བརྟེན་པ་
རྣམ་པར་ཤེས་པའི་ཁམས་དྲུག་སྟེ་བཅོ་བརྒྱད་བསྟན། སྐྱེ་མཆེད་རྣམས་ནི་བཅུགཉིས་ཏེ་ཞེས་སོགས་ཀྱིས་
ཕྱིའི་སྐྱེ་མཆེད་དྲུག །ནང་གི་སྐྱེ་མཆེད་དྲུག་སྟེ་བཅུ་གཉིས་བསྟན་པའི་ཕྱིར།
གཉིས་པ་དབྱེ་བ་དེར་གྲངས་ངེས་པའི་རྒྱུ་མཚན་བཤད་པ་ཡོད་དེ། ཅིའི་ཕྱིར་ཕུང་པོ་ལྔ་ཁོ་ན་
ཞེས་པ་ནས་སྐྱེ་བའི་སྒོའི་ཕྱིར་རོ་ཞེས་པའི་བར་གྱིས་འཆད་པའི་ཕྱིར།
གསུམ་པ་ཟག་བཅས་ཀྱི་ཐུན་མོང་མ་ཡིན་པའི་ཆོས་བཤད་པ་ཡོད་དེ། ཅིའི་ཕྱིར་ཉེ་བར་ལེན་
པའི་ཞེས་པ་ནས་དེ་ལ་ཕུང་པོ་བཞིན་དུ་བཤད་དོ་ཞེས་པའི་བར་གྱིས་འཆད་པའི་ཕྱིར། དོན་ནི། སྡུག་
བསྔལ་གྱི་ཕུང་པོ་ལ་ཉེ་བར་ལེན་པའི་ཕུང་པོ་ཞེས་འདོགས་པའི་རྒྱུ་མཚན་ཡོད་དེ། ཉེ་བར་ལེན་པ་དང་
ལྡན་པས་དེ་ལྟར་བཏགས་པའི་ཕྱིར། ཉེ་བར་ལེན་པ་དང་ལྡན་པ་ཡིན་ཏེ། མ་འོངས་པའི་ཟག་བཅས་
ཀྱི་ཕུང་པོ་ལ་འདུན་པ་དང་། ད་ལྟར་གྱི་ཕུང་པོ་ལ་ཆཌ་པ་ཉིད་ཉེར་ལེན་ཡིན་ལ། རང་རྒྱུ་ཉེར་ལེན་ལས་
བྱུང་བ་དང་། རང་འབྲས་ཉེར་ལེན་དེ་འདྲེན་པ་དང་། གྲོགས་ཉེར་ལེན་དེ་ལ་རག་ལས་པས་དེ་དང་ལྡན་
པ་ཡིན་པའི་ཕྱིར། དཔེར་ན་རིམ་པ་བཞིན་རྩའི་མེ་དང་། འབྲས་བུའི་ཤིང་ལྗོན་པ་དང༌། རྒྱལ་པོའི་
འབངས་བཞིན་ནོ།
བཞི་པ་དབྱེ་བ་སོ་སོའི་མཚན་ཉིད་བཤད་པ་ཡོད་དེ། གཟུགས་ཀྱི་ཕུང་པོའི་མཚན་ཉིད་གང་ཞེ་



དབྱེ་བ་སོ་སོའི་མཚན་ཉིད།
མཚན་ཉིད་ཀུན་བཏུས།
285
ན་ཞེས་པ་ནས། ཆོས་རྣམས་ཀྱང་རྣམས་པར་ཤེས་པའོ་ཞེས་པའི་བར་གྱིས་ཕུང་པོའི་མཚན་ཉིད་འཆད།
མིག་གི་ཁམས་ཀྱི་མཚན་ཉིད་གང་ཞེ་ན་ཞེས་པ་ནས། དེ་བཞིན་ནོ་ཞེས་པའི་བར་གྱིས་ཁམས་རྣམས་ཀྱི་
མཚན་ཉིད་འཆད། སྐྱེ་མཆེད་ཀྱི་མཚན་ཉིད་གང་ཞེ་ན་ཞེས་པ་ནས། མཐུན་མཐུན་སྦྱོར་ཞེས་པའི་བར་
གྱིས་སྐྱེ་མཆེད་ཀྱི་མཚན་ཉིད་ཁམས་དང་འདྲ་བར་འཆད་པའི་ཕྱིར། དེ་རྣམས་ཀྱི་ནང་ནས་དང་པོ།
གཟུགས་ལ་དབྱེ་ན་གཉིས་སུ་ཡོད་དེ། རེག་པས་གཟུགས་སུ་རུང་བ་དང༌། ཡུལ་དཔྱད་པས་གཟུགས་
སུ་རུང་བ་གཉིས་སུ་ཡོད་པའི་ཕྱིར། དེ་གཉིས་ཀྱི་མཚན་གཞི་ཡོད་དེ། བསམ་གཏན་གསུམ་པ་མན་ཆད་
སྣོད་ཀྱི་འཇིག་རྟེན་དང་། འདོད་ལྷའི་གཟུགས་ལྟ་བུ་དང་པོ་ཡིན། གཟུཊ་ཁམས་པའི་ལྷའི་གཟུཌ་ལྟ་བུ་
གཉིས་པ་ཡིན་པའི་ཕྱིར། དང་པོ་གྲུབ་སྟེ། གཟུགས་ཅན་ནང་ཕན་ཚུན་ཕྲད་པས་སྔར་ལས་འགྱུར་བ་
བསྐྱེད་པ་ཡོད་པའི་ཕྱིར། གཉིས་པ་གྲུབ་སྟེ། ཡིད་ཞེན་ཡུལ་ལ་མ་འཁྲུལ་བས་ཁ་དོག་དང་དབྱིབས་ཀྱི་
ཁྱད་པར་འདི་དང་འདི་ལྟ་བུའོ་ཞེས་དཔྱད་དུ་ཡོད་པའི་ཕྱིར། དེ་ཡང་རྣམ་ཤེས་ཀྱི་ཕུང་པོ་འཆད་པ་ལ་
གཞུང་དུ། རྣམ་པར་ཤེས་པའི་མཚན་ཉིད་ཅི་ཞེ་ན། རྣམ་པར་ཤེས་པར་བྱེད་པའི་མཚན་ཉིད་དེ་རྣམ་པར་
ཤེས་པར་བྱེད་པའི་ངོ་བོ་གང་གིས་གཟུགས་རྣམས་ཀྱང་རྣམ་པར་ཤེས་པ་དང་། སྒྲ་དང་། དྲི་དང་། རོ་
དང༌། རེག་བྱ་དང་། ཆོས་རྣམས་ཀྱང་རྣམ་པར་ཤེས་པའོ། །ཞེས་སེམས་སམ་རྣམ་པར་ཤེས་པའི་མཚན་
ཉིད་དང་དབྱེ་བ་འཆད་དེ། མཚན་ཉིད་ནི། རང་གི་འཁོར་དུ་བྱུང་བའི་སེམས་བྱུང་དང་མཚུངས་ལྡན་རྣམ་
པ་ལྔས་མཚུངས་པའི་རིག་པ་དང་། དབྱེ་བ་ནི། གཟུགས་རྣམ་པར་ཤེས་པ་ནས་ཆོས་རྣམ་པར་ཤེས་པའི་
བར་དྲུག་གོ །རྣམ་བཤད་ལས། སྐབས་འདིར་སེམས་སེམས་བྱུང་གི་དོགས་དཔྱོད་མཛད་པས་སྐབས་
སུ་བབ་ནའང་། ཡི་གེ་ལོགས་སུ་བཀོལ་ཡོད་པ་དང་། མཛོད་ཀྱི་དཀའ་འགྲེལ་དུ་བཤད་ཡོད་པ་ལས་
ཤེས་པར་བྱའོ།
ལྔ་པ་མཚན་གཞི་སོ་སོའི་རྣམ་གཞག་བཤད་པ་ཡོད་དེ། གཟུགས་ཀྱི་ཕུང་པོའི་རྣམ་པར་གཞག་
པ་གང་ཞེ་ན། ཞེས་པ་ནས་ཡིད་ལ་བརྟེན་ཅིང་ཆོས་ལ་དམིགས་ནས་སོ་སོར་རྣམ་པར་རིག་པའོ་ཞེས་པའི་



286
གཟུགས་ཕུང་གི་རྣམ་གཞག
མཚན་ཉིད་ཀུན་བཏུས།
བར་གྱིས་ཕུང་པོའི་རྣམ་གཞག་དེ་འཆད། ཁམས་ཀྱི་རྣམ་པར་གཞག་པ་གང་ཞེ་ན། ཞེས་པ་ནས། རྣམ་
པར་བཅུ་དྲུག་གི་བདག་ཉིད་ནི་ཆོས་ཀྱི་ཁམས་སོ་ཞེས་པའི་བར་གྱིས་ཁམས་ཀྱི་རྣམ་པར་གཞག་པ་དེ་
འཆད། སྐྱེ་མཆེད་ཀྱི་རྣམ་པར་གཞག་པ་གང་ཞེ་ན། ཞེས་པ་ནས། ཡིད་ཀྱི་སྐྱེ་མཆེད་དོ་ཞེས་པའི་བར་
གྱིས་སྐྱེ་མཆེད་ཀྱི་རྣམ་གཞག་དེ་འཆད་པའི་ཕྱིར། དང་པོ་གྲུབ་སྟེ། གཟུགས་ཀྱི་ཕུང་པོའི་ཞེས་པ་ནས་
དབང་འབྱོར་བའོ་ཞེས་པའི་བར་གྱིས་གཟུགས་ཕུང་གི་རྣམ་གཞག་འཆད། ཚོར་བའི་ཕུང་པོའི་ཞེས་པ་
ནས་དེ་དང་མི་ལྡན་པའོ་ཞེས་པའི་བར་གྱིས་ཚོར་ཕུང་གི་རྣམ་གཞག་འཆད། འདུ་ཤེས་ཀྱི་ཕུང་པོའི་ཞེས་
པ་ནས་ཅི་ཡང་མེད་པའི་སྐྱེ་མཆེད་ཤེས་པའོ་ཞེས་པའི་བར་གྱིས་འདུ་ཤེས་ཀྱི་ཕུང་པོའི་རྣམ་གཞག་འཆད།
འདུ་བྱེད་ཀྱི་ཕུང་པོའི་ཞེས་པ་ནས་ཚོགས་པ་ཞེས་གདགས་སོ་ཞེས་པའི་བར་གྱིས་འདུ་བྱེད་ཀྱི་ཕུང་པོའི་
རྣམ་གཞག་འཆད། གཞུང་ལྷག་མ་རྣམས་ཀྱིས་རྣམ་ཤེས་ཀྱི་ཕུང་པོའི་རྣམ་གཞག་འཆད་པའི་ཕྱིར།
དང་པོ་གྲུབ་སྟེ། དེ་ནས་བཟུང་སྟེ་ཡང་ཞིང་གཡོ་བ་ཉིད་དོ་ཞེས་པའི་བར་གྱིས་རྒྱུ་གཟུགས་འབྱུང་
བ་བཞི་འཆད། ལྷག་མ་རྣམས་ཀྱིས་འབྲས་གཟུགས་དེ་འཆད་པའི་ཕྱིར། ཕྱི་མ་འདི་གྲུབ་སྟེ། རྒྱུར་བྱས་
པའི་གཟུགས་གང་ཞེ་ན་ཞེས་སོགས་ཀྱིས་དབྱེ་བ་དང་། ལྷག་མ་རྣམས་ཀྱིས་སོ་སོའི་མཚན་ཉིད་འཆད་
པའི་ཕྱིར། ཕྱི་མ་འདི་གྲུབ་སྟེ། མིག་གི་དབང་པོ་གང་ཞེ་ན། ཞེས་སོགས་ཀྱིས་ཡུལ་ཅན་དབང་པོ་ལྔ་
འཆད། གཟུགས་གང་ཞེ་ན། ཞེས་སོགས་ཀྱིས་གཟུགས་སོགས་ལྔ་འཆད། ཆོས་ཀྱི་སྐྱེ་མཆེད་པའི་
གཟུགས་གང་ཞེ་ན། དེ་ནི་རྣམ་པ་ལྔར་བལྟ་སྟེ། བསྡུས་པ་ལས་གྱུར་པ་དང་། མངོན་པར་སྐབས་ཡོད་པ་
དང་། ཡང་དག་པར་བླངས་བ་ལས་བྱུང་བ་དང་། ཀུན་བཏགས་པ་དང་། དབང་འབྱོར་བའོ་ཞེས་པས་
ཆོས་ཀྱི་སྐྱེ་མཆེད་པའི་གཟུགས་འཆད་པའི་ཕྱིར། གཉིས་པ་གཟུགས་སོགས་ཡུལ་ལྔ་འཆད་པའི་སྐབས་
སུ། ཁ་ཅིག །ལུགས་འདི་ལ་གཟུགས་ཁས་མི་ལེན་ནོ་ཞེས་ཟེར། ཡང་ཁ་ཅིག །གཟུགས་ཕྱི་རོལ་གྱི་
དོན་ཐ་སྙད་དུ་ཁས་ལེན་ཞེས་ཟེར། ཡང་ཁ་ཅིག །གཟུགས་ཡོད་ཀྱང་ཤེས་པར་ཁས་ལེན་ཟེར། དང་པོ་
མི་འཐད་དེ། ཕུང་པོ་ལྔ་རང་གི་ལུགས་ལ་ཁས་མི་ལེན་པའི་སེམས་ཙམ་པའི་མཁས་པ་སུ་ཡང་མེད་པའི་



287
ས༡
མཚན་ཉིད་ཀུན་བཏུས།
གཟུགས་ཕུང་གི་རྣམ་གཞག
ཕྱིར། གཉིས་པ་མི་འཐད་དེ། གཟུང་འཛིན་རྫས་གཞན་གྱིས་སྟོང་པར་རྟོགས་པའི་དོན་དམ་འཇལ་བའི་
ཚད་མས་ཐ་སྙད་པའི་ཚད་མའི་གཞལ་བྱ་འགོག་པ་དང་། ཐ་སྙད་པའི་ཚད་མའི་གཞལ་བྱ་འགོག་པ་དེ་
འདྲ་གཏན་མི་འོས་པའི་ཕྱིར། གསུམ་པ་མི་འཐད་དེ། དེ་ལྟ་ན་ཤེས་པ་ཡིན་པའི་དཔག་ཚད་རྒྱང་གྲཌ་
སོགས་ཀྱི་ཡུལ་ཐག་ཉེ་རིང་ཡོད་དགོས་པས་ཧ་ཅང་ཐལ་བའི་ཕྱིར། ཡང་ཁ་ཅིག །ཀུན་བཏུས་དང་པོ་
འདི་མདོ་སྡེ་པའི་གཞུང་ཡིན་པས་གཟུགས་སོགས་ཕྱི་རོལ་དོན་གྱི་རྣམ་གཞག་ཁས་ལེན་པ་ཡིན་ནོ་ཞེས་
ཟེར། མི་འཐད་དེ། འདིར་ཀུན་གཞིའི་རྣམ་ཤེས་བཤད་པ་དང་འགལ་བའི་ཕྱིར། ཀུན་གཞི་ཁས་ལེན་
པའི་མདོ་སྡེ་པ་མེད་པའི་ཕྱིར། ཡང་ཁ་ཅིག །གཟུགས་ཁས་ལེན་ཀྱང་རྡུལ་ལ་སོགས་པ་ཁས་མི་ལེན་ནོ་
ཟེར། མི་འཐད་དེ། རྡུལ་ཕྲ་མོ་དང་རགས་པ་དང་ཞེས་སྔོ་སེར་སོགས་དང་ཡོད་མཉམ་དུ་གསུངས་པའི་
ཕྱིར། དེ་བཞིན་དུ་རགས་པ་མེད་པར་འདོད་པ་ཡང་མི་འཐད་དེ། སྔོན་པོ་ལྟ་བུ་རགས་པ་ཡིན་པའི་ཕྱིར།
དེ་གཟུགས་རགས་པ་ཡིན་པའི་ཕྱིར། དེ་ཡོད། སྤྱིར་གཟུགས་ཕྲ་རགས་ཡོད་པའི་ཕྱིར་ཏེ། དཔག་ཚད་
བརྒྱ་ནས་སྟོང་གསུམ་ཚུན་ཆད་ཀྱི་གཟུགས་ཕྲ་རགས་མཐོང་བའི་ཤའི་མིག་ཡོད་པའི་ཕྱིར། མིག་ཤེས་ཀྱི་
ཡུལ་དུ་གྱུར་པའི་མངོན་པར་སྐབས་ཡོད་ཀྱི་གཟུགས་ཀྱི་མཚན་ཉིད་ཀྱང་ཡོད་དེ། རྣམ་འགྲེལ་ལས། སྣང་
བ་ཡིད་ལ་བྱེད་པ་ལས། །ཞེས་འབྱུང་བ་ལྟར། མིའི་མིག་ཤེས་ཀྱིས་ཕ་རིའི་གཟུགས་མཐོང་བ་ལས་ངེས་
པར་དགོས་པའི་བར་གྱི་སྣང་བ་ལྟ་བུ་དེ་ཡིན་པའི་ཕྱིར། འདི་ལ་རྟེན་ནས་འོག་ཏུ་འབྱུང་བའི་ཆོས་ཀྱི་སྐྱེ་
མཆེད་ཀྱི་མངོན་པར་སྐབས་ཡོད་ཀྱི་གཟུགས་དང་མི་འདྲ་བའི་ཁྱད་པར་ཤེས་པར་འགྱུར་ཏེ། འདི་དབང་
ཤེས་ཁོ་ན་ལ་སྣང་བའི་གཟུགས་ཡིན། འོག་ཏུ་འབྱུང་བའི་ཡིད་ཤེས་ཁོ་ན་ལ་སྣང་བའི་གཟུགས་ཡིན་པའི་
ཕྱི། གསུམ་པའི་དོན་བཤད་དུ་ཡོད་དེ། ཡིད་ཀྱི་ཤེས་པ་ལ་རྡུལ་ཕྲ་རབ་ཏུ་སྣང་བ་ལྟ་བུ་བསྡུས་པ་ལས་
གྱུར་པའི་གཟུགས་ཡིད་ཀྱི་ཤེས་པ་ཁོ་ན་ལ་བར་གྱི་སྣང་བ་སྐྱ་སེང་སེང་པོར་སྣང་བ་ལྟ་བུ་མངོན་པར་སྐབས་
ཡོད་ཀྱི་གཟུགས། སོ་སོར་ཐར་པའི་སྡོམ་པ་དང་། སྡོམ་མིན་དང་། བར་མས་བསྡུས་པའི་རྣམ་པར་རིག་
བྱེད་མིན་པའི་གཟུགས་ལྟ་བུ་ཡང་དག་པར་བླངས་པ་ལས་བྱུང་བའི་གཟུགས། མི་སྡུག་པར་སྒོམ་པའི་



288
ཚོར་ཕུང་གི་རྣམ་གཞག
མཚན་ཉིད་ཀུན་བཏུས།
ཏིང་ངེ་འཛིན་ལས་གཞི་ཀེང་རུས་ཀྱིས་གང་བར་སྣང་བ་ལྟ་བུ་ཀུན་བཏགས་པའི་གཟུགས་ཟད་པར་སའི་
ཏིང་ངེ་འཛིན་སོགས་ལས་ས་ལ་སོགས་པར་སྣང་བ་ལྟ་བུ་དབང་འབྱོར་བའི་གཟུགས་ཡིན་པའི་ཕྱིར། འོ་
ན་སྐབས་འདིར་རྣམ་བཤད་ལས། སོ་སོར་ཐར་པའི་སྡོམ་པས་བསྡུས་པའི་རྣམ་པར་རིག་བྱེད་མ་ཡིན་པའི་
གཟུགས་བཤད་ན། སྡོམ་པར་གྱུར་པའི་རྣམ་པར་རིག་བྱེད་མ་ཡིན་པའི་གཟུགས་ཁས་ལེན་ནམ་ཞེ་ན།
དེ་གཉིས་མི་འདྲ་སྟེ། རྣམ་བཤད་ལས་གསུང་པ་ནི། སོ་སོར་ཐར་པའི་སྡོམ་པ་བླངས་ནས་སྐྱེ་དུས་ཀྱི་རྣམ་
པར་རིག་བྱེད་མིན་པའི་གཟུགས་ཡོད་པ་ལ་དགོངས་ཀྱི་སོར་ཐར་སྡོམ་པར་གྱུར་པའི་རྣམ་པར་རིག་བྱེད་
མ་ཡིན་པའི་གཟུགསམདོ་སྡེ་པ་ཡན་ཆད་ཁས་མི་ལེན་པའི་ཕྱིར། སློབ་དཔོན་དབྱིག་གཉེན་གྱིས་
གཟུགས་ཅན་དགེ་བ་དང་མི་དགེ་བ་འདོད་པ་ནི། ཤཱཀྱའི་སྲས་པོའི་ལུགས་ལས་འདས་པའོ་ཞེས་བྱེ་བྲག་
སྨྲ་བས་སོར་ཐར་གྱི་སྡོམ་པ་གཟུགས་ཅན་དུ་འདོད་པ་ལ་དགག་པ་མཛད་པའི་ཕྱིར།
རྩ་རྟགས་གཉིས་པ་གྲུབ་སྟེ། ཚོར་བའི་ཚོགས་དྲུག་སྟེ་ཞེས་པས་མིག་གི་འདུས་ཏེ་རེག་པ་ལས་
བྱུང་བའི་ཚོར་བ་སོགས་དྲུག་ཏུ་དབྱེ་བར་བསྟན། མིག་གི་འདུས་སྟེ་རེག་པ་ཞེས་སོགས་ཀྱིས་སུམ་ཅུ་རྩ་
དྲུག་ཏུ་དབྱེ་བར་བསྟན་པའི་ཕྱིར། ཕྱི་མ་འདི་གྲུབ་སྟེ། མ་ཡིན་པ་ཡང་རུང་སྟེ། ཞེས་པ་ཡན་ཆད་ཀྱིས་
མིག་ལ་བརྟེན་པའི་ཚོར་བ་བདེ་སྡུག་བཏང་སྙོམས་གསུམ་ནས་ཡིད་ལ་བརྟེན་པའི་ཚོར་བ་བདེ་སྡུག་བཏང་
སྙོམས་གསུམ་གྱི་བར་བཅོ་བརྒྱད་དུ་དབྱེ་བར་བསྟན། བདེ་བ་ལུས་ཀྱི་ཡང་རུང་སྟེ་ཞེས་སོགས་ཀྱིས་ལུས་
ཚོར་གསུམ་དང་སེམས་ཚོར་གསུམ་དུ་ཡང་དབྱེ་བར་བསྟན། འོ་ན་ལུས་ཚོར་དང་སེམས་ཚོར་ཇི་ལྟ་བུ་ཞེ་
ན། བཤད་དུ་ཡོད་དེ། ལུས་ཀྱི་གང་ཞེ་ན། རྣམ་པར་ཤེས་པའི་ཚོགས་ལྔ་དང་མཚུངས་པར་ལྡན་པའོ།
སེམས་ཀྱི་གང་ཞེ་ན་ཡིད་ཀྱི་རྣམ་པར་ཤེས་པ་དང་མཚུངས་པར་ལྡན་པའོ་ཞེས་འབྱུང་བ་ལས་མིག་གི་
རྣམ་པར་ཤེས་པ་སོགས་དང་པོ་ལྔ་དང་མཚུངས་ལྡན་གྱི་ཚོར་བ་ལུས་ཚོར་ཡིན། ཡིད་ཀྱི་རྣམ་པར་ཤེས་
པ་དང་མཚུངས་ལྡན་གྱི་ཚོར་བ་སེམས་ཚོར་ཡིན་པའི་ཕྱིར། དང་པོ་གྲུབ་སྟེ། དེ་དབང་ཤེས་སུ་གྱུར་པའི་
ཚོར་བ་ཡིན་པའི་ཕྱིར། གཉིས་པ་གྲུབ་སྟེ། དེ་ཡིད་ཤེས་སུ་གྱུར་པའི་ཚོར་བ་ཡིན་པའི་ཕྱིར། སྤང་གཉེན་



མཚན་ཉིད་ཀུན་བཏུས། འདུ་ཤེས་དང་འདུ་བྱེད་ཀྱི་ཕུང་པོའི་རྣམ་གཞག
289
གྱི་སྒོ་ནས་དབྱེ་བ་ལ་ཡང་གཉིས་སུ་ཡོད་དེ། འཇིག་རྟེན་པའི་ལམ་གྱི་དབང་དུ་བྱས་པའི་སྤང་གཉེན་གྱི་
སྒོ་ནས་དབྱེ་བ་དང་། འཇིག་རྟེན་ལས་འདས་པའི་ལམ་གྱི་དབང་དུ་བྱས་པའི་སྤང་གཉེན་གྱི་སྒོ་ནས་དབྱེ་
བ་གཉིས་སུ་ཡོད་ཅིང་། དང་པོ་ལ་ཞེན་པ་བརྟན་པའི་ཚོར་བ་དང་། མངོན་པར་འགྱུར་བ་བརྟེན་པའི་
ཚོར་བ་གཉིས་སུ་ཡོད། ཕྱི་མ་ལ་ཟང་ཟིང་དང་བཅས་པའི་ཚོར་བ་དང་། ཟང་ཟིང་མེད་པའི་ཚོར་བ་
གཉིས་སུ་ཡོད་པའི་ཕྱིར། དེ་དག་སྔ་ཕྱིའི་མཚན་གཞི་ཡང་ཡོད་དེ། དང་པོ་གཉིས་རིམ་པ་བཞིན་འདོད་
ཁམས་ཀྱི་ཚོར་བ་དང་། ཁམས་གོང་མའི་ཚོར་བ་དང་དོན་གཅིག་ཕྱི་མ་གཉིས་རིམ་པ་བཞིན་ཟག་བཅས་
ཀྱི་ཚོར་བ་དང་ཟག་མེད་ཀྱི་ཚོར་བ་གཉིས་དོན་གཅིག་པའི་ཕྱིར། ཡང་ཚོར་བ་བདེ་སྡུག་བཏང་སྙོམས་
གསུམ་དུ་དབྱེ་བ་ལས། བདེ་བ་དང་ཚོར་བ་བདེ་བ་དོན་གཅིག་པ་དང་། སྡུག་བསྔལ་དང་ཚོར་བ་སྡུག་
བསྔལ་དོན་གཅིག་ཏུའོས་ཀྱང་། བཏང་སྙོམས་དང་ཚོར་བ་བཏང་སྙོམས་དེ་དང་མི་འདྲ་སྟེ། དགེ་བ་བཅུ་
གཅིག་གི་ནང་ཚན་དུ་གྱུར་པའི་བཏང་སྙོམས་དེ་ཚོར་བ་མ་ཡིན་པའི་ཕྱིར་ཏེ། དེ་འདུ་བྱེད་བཏང་སྙོམས་
ཡིན་པའི་ཕྱིར།
རྩ་རྟགས་གསུམ་པ་གྲུབ་སྟེ། འདུ་ཤེས་ཀྱི་ཚོགས་དྲུག་ཞེས་སོགས་ཀྱིས་རྟེན་དང་དམིགས་པའི་
སྒོ་ནས་གཉིས་སུ་དབྱེ་བར་བསྟན། མཚན་མ་དང་བཅས་པའི་འདུ་ཤེས་གང་ཞེ་ན། ཞེས་སོགས་ཀྱིས་
འདུ་ཤེས་དྲུག་སོ་སོའི་མཚན་ཉིད་དེ་བསྟན་པའི་ཕྱིར། དང་པོ་གྲུབ་སྟེ། མིག་གི་འདུས་ཏེ་རིག་པ་ལས་
བྱུང་བའི་འདུ་ཤེས་ནས་ཡིད་ཀྱི་འདུས་ཏེ་རེག་པ་ལས་བྱུང་བའི་འདུ་ཤེས་ཀྱི་བར་དྲུག་དང་། མཚན་མ་
དང་བཅས་པའི་འདུ་ཤེས་དང་། མཚན་མ་མེད་པ་དང་། ཆུང་ངུ་དང་། ཆེན་པོར་གྱུར་པ། ཚད་མེད་པ།
ཅི་ཡང་མེད་པའི་འདུ་ཤེས་ཏེ་དྲུག་ཏུ་དབྱེ་བར་བསྟན་པའི་ཕྱིར། །
རྩ་རྟགས་བཞི་པ་གྲུབ་སྟེ། འདུ་བྱེད་ཀྱི་ཕུང་པོའི་ཞེས་སོགས་ཀྱིས་འདུ་བྱེད་ཀྱི་ཕུང་པོ་མདོར་
བསྟན་གྱི་ཚུལ་དུ་དང་། དེ་དག་ཀྱང་གང་ཞེ་ན་ཞེས་སོགས་གཞུང་ལྷག་མ་རྣམས་ཀྱིས་རྒྱས་པར་བསྟན་
པའི་ཕྱིར། དང་པོ་གྲུབ་སྟེ། མིག་གི་འདུས་ཏེ་རེག་པ་ལས་བྱུང་བའི་སེམས་པ་ནས་ཡིད་ཀྱི་འདུས་ཏེ་རེག་



290
ཀུན་འགྲོ་ལྔ་བཤད་པ།
མཚན་ཉིད་ཀུན་བཏུས།
པ་ལས་བྱུང་བའི་སེམས་པའི་བར་དུ་དབྱེ་བ་དང་། དེ་ཉིད་སེམས་བྱུང་གཞན་རྣམས་དང་ལྡན་མིན་འདུ་
བྱེད་ཀྱི་སྔོན་དུ་འགྲོ་ཚུལ་དེ་འཆད་པའི་ཕྱིར།
གཉིས་པ་རྒྱས་པར་བཤད་པ་གྲུབ་སྟེ། དེ་དག་ཀྱང་གང་ཞེ་ན་ཞེས་པ་ནས་རང་གི་གཉེན་པོའི་
བར་དུ་གཅོད་པའི་ལས་ཅན་ནོ། ཞེས་པའི་བར་གྱིས་མཚུངས་ལྡན་འདུ་བྱེད་རྒྱས་པར་འཆད། སེམས་
དང་ལྡན་པ་མིན་པའི་འདུ་བྱེད་རྣམས་གང་ཞེ་ན། ཞེས་པ་ནས་ཚོགས་པ་ཞེས་གདགས་སོ་ཞེས་པའི་བར་
གྱིས་ལྡན་མིན་འདུ་བྱེད་རྒྱས་པར་འཆད་པའི་ཕྱིར། དང་པོ་གྲུབ་སྟེ། དེ་ནས་བཟུང་སྟེ། རྟོག་པ་དང་
དཔྱོད་པའོ་ཞེས་པའི་བར་གྱིས་ཀུན་འགྲོ་ལྔ། ཡུལ་ངེས་ལྔ། དགེ་བ་བཅུ་གཅིག །རྩ་ཉོན་དྲུག ཉེ་ཉོན་
ཉི་ཤུ། གཞན་འགྱུར་བཞི་སྟེ་སེམས་འབྱུང་ལྔ་བཅུ་རྩ་གཅིག་ཏུ་དབྱེ་བ་དེ་བསྟན། སེམས་པ་གང་ཞེ་ན་
ཞེས་པ་ནས། རྟེན་བྱེད་པའི་ལས་ཅན་དག་གོ་ཞེས་པའི་བར་གྱིས་སེམས་བྱུང་སོ་སོའི་མཚན་ཉིད་དེ་
བསྟན། ཡང་ཆོས་དགེ་བ་རྣམས་ཀྱི་ལས་ནི་ཞེས་སོགས་ལྷག་མ་རྣམས་ཀྱིས་སྤང་གཉེན་གྱི་བྱེད་ལས་དེ་
བསྟན་པའི་ཕྱིར། འདིའི་གཉིས་པ་གྲུབ་སྟེ། སེམས་མངོན་པར་འདུ་བྱེད་པ་ཡིད་ཀྱི་ལས་ཏེ་ཞེས་སོགས་
ཀྱིས་ཀུན་འགྲོ་ལྔའི་མཚན་ཉིད་འཆད། འདུན་པ་གང་ཞེ་ན་ཞེས་སོགས་ཀྱིས་སེམས་སེམས་བྱུང་ལྷག་
མ་རྣམས་ཀྱི་མཚན་ཉིད་དེ་འཆད་པའི་ཕྱིར། དང་པོ་གྲུབ་སྟེ། སེམས་པ། ཡིད་ལ་བྱེད་པ། རེག་པ་གསུམ་
དངོས་སུ་གསུངས་ནས་ཚོར་འདུ་གཉིས་ཤུགས་ཀྱིས་ཤེས་པར་གསུངས་པའི་ཕྱིར། དེ་ཡང་ཀུན་འགྲོ་
འཇོག་ཚུལ་ནི། སེམས་བྱུང་དང་པོ་ལྔ་སེམས་ཀུན་གྱི་འཁོར་དུ་འགྲོ་དགོས་པ་ཡིན་ཏེ། ཀུན་འགྲོ་ལྔ་པོ་
གང་རུང་གཅིག་འཁོར་དུ་མ་ཚང་ན། སེམས་ཀྱིས་ཡུལ་ལ་ལོངས་སྤྱོད་པའི་ཡུལ་གྱི་ལོངས་སྤྱོད་མི་རྫོགས་
པའི་ཕྱིར་ཏེ། མདོ་ལས། ཡིད་ལ་བྱེད་པ་དང་སེམས་ལས་མངོན་པར་བསྒྲུབས་ཤིང་མངོན་པར་འདུ་མ་
བྱས་པར་རྣམ་པར་ཤེས་པ་ཇི་ལྟར་འབྱུང་བར་འགྱུར་ཞེས་གསུངས་པ་ལྟར་སེམས་པ་མེད་ན་སེམས་ཡུལ་
ལ་ཕྱོགས་པ་མེད། ཡིད་ལ་བྱེད་པ་མེད་ན་དམིགས་པ་བྱེ་བྲག་པ་ལ་གཏོད་པ་མི་འཐད། ཚོར་བ་མེད་ན་
མྱོང་བ་མེད། །འདུ་ཤེས་མེད་ན་ཡུལ་གྱི་ཐུན་མོང་མ་ཡིན་པའི་མཚན་མ་འཛིན་པ་མེད། རེག་པ་མེད་ན་



མཚན་ཉིད་ཀུན་བཏུས།
ཀུན་འགྲོ་ལྔ་བཤད་པ།
291
ཚོར་བ་འདུ་ཤེས་སེམས་པ་གསུམ་ཡང་མི་འབྱུང་བའི་ཕྱིར། སེམས་དང་དེའི་འཁོར་ཀུན་འགྲོ་ལྔ་ལྟ་བུ་
མཚུངས་ལྡན་རྣམ་པ་ལྔས་མཚུངས་ཚུལ་ཡོད་དེ། དེ་རྣམས་བདག་རྐྱེན་དོན་གཅིག་པས་རྟེན་མཚུངས།
དམིགས་ཡུལ་དོན་གཅིག་པས་དམིགས་པ་མཚུངས། སྐྱེ་གནས་འཇིག་གསུམ་ཅིག་ཅར་དུ་བྱེད་པས་དུས་
མཚུངས། སྣང་ཡུལ་དོན་གཅིག་པས་རྣམ་པ་མཚུངས། གཙོ་བོ་སེམས་གཅིག་གི་འཁོར་དུ་ཚོར་བ་ལྟ་བུ་
ཡང་ངོ་བོ་གཅིག་ཁོ་ན་འབྱུང་གི་རིགས་མཐུན་ངོ་བོ་ཐ་དད་པ་གཉིས་མི་འབྱུང་བ་རྫས་མཚུངས་པའི་དོན་
ཡིན་པའི་ཕྱིར། འོ་ན་སློབ་དཔོན་བློ་བརྟན་གྱིས་སེམས་དང་སེམས་ལས་བྱུང་བ་འདི་དག་གནས་དང་།
དམིགས་པ་དང་དུས་དང་། རྫས་མཚུངས་པ་ཉིད་ཀྱིས་མཚུངས་པར་ལྡན་པ་ཡིན་གྱི། །རྣམ་པར་ཤེས་
པ་དང་ཁྱད་མེད་དུ་ཐལ་བར་འགྱུར་བའི་ཕྱིར་རྣམ་པ་མཚུངས་པས་ནི་མ་ཡིན་ནོ་ཞེས་གསུངས་པ་དང་
འགལ་ལོ་ཞེ་ན། སྐྱོན་མེད་དེ། གཟུགས་འཛིན་དབང་ཤེས་གཙོ་འཁོར་ལྟ་བུ་ལ་མཚོན་ན་གཟུགས་ཀྱི་
རྣམ་པ་ཤར་བ་འདྲ་ཞིང་དེ་ལ་དམིགས་པ་ཙམ་གྱིས་གཙོ་བོའི་མཚན་ཉིད་རྫོགས་ལ་འཁོར་གྱི་མཚན་ཉིད་
མ་རྫོགས་ཞེས་པའི་དོན་ཡིན་པའི་ཕྱིར། །
དེ་ཡང་སེམས་པ་གང་ཞེ་ན་སེམས་མངོན་པར་འདུ་བྱེད་པ་ཡིད་ཀྱི་ལས་ཏེ། དགེ་བ་དང་མི་དགེ་
བ་དང་ལུང་དུ་མ་བསྟན་པ་རྣམས་ལ་སེམས་འཇུག་པར་བྱེད་པའི་ལས་ཅན་ནོ། །ཞེས་རང་དང་མཚུངས་
ལྡན་གྱི་སེམས་ཡུལ་ལ་གཡོ་བར་བྱེད་པས་རབ་ཏུ་ཕྱེ་བའི་རིག་པ་དེ། སེམས་པའི་ངོ་བོར་གསུངས་ལ།
མངོན་པར་འདུ་བྱེད་ཚུལ་ཡང་ཡོད་དེ། རྡོ་ཁབ་ལེན་ལ་ཀུན་སློང་མེད་ཀྱི་རེག་པ་ཙམ་གྱིས་ལྕགས་གཡོ་
བར་བྱེད་པ་ལྟར། སེམས་པ་འདི་ཡང་ཡོད་པ་ཙམ་གྱིས་སེམས་སྐྱོན་ཡོན་ལ་སོགས་པའི་ཡུལ་ལ་གཡོ་
བར་བྱེད་པའི་དོན་ཡིན་པའི་ཕྱིར་ཏེ། མདོ་ལས། སྐད་ཅིག་གཞན་དུ་མི་གནས་ཤིང་། །བྱེད་མེད་ཡིད་
ཀྱང་གང་གིས་ནི། །བྱེད་དང་བཅས་ལྟར་སྣང་བྱེད་པ། །སེམས་པ་འདི་ནི་ཡིད་ཀྱི་ལས། །ཞེས་གསུངས་
པའི་ཕྱིར། སེམས་མངོན་པར་འདུ་བྱེད་པ་ཡིད་ཀྱི་ལས་ཞེས་གཉིས་ཚོགས་སྨོས་པ་ལ་དགོས་པ་ཡོད་དེ།
སེམས་མངོན་པར་འདུ་བྱེད་པ་ཙམ་སེམས་བྱུང་གཞན་ལ་ཡང་ཡོད་པས་དེ་ལས་ཁྱད་པར་བྱ་བའི་ཕྱིར་དུ་སྨོས་



292
ཡུལ་ངེས་ལྔ་སོགས་སེམས་བྱུང་ལྷག་མ་རྣམས་བཤད་པ། མཚན་ཉིད་ཀུན་བཏུས།
ཤིང་། སེམས་པ་དང་ཡིད་ལས་དོན་གཅིག་ཀྱང་མཁས་པའི་མཁས་པ་ཞེས་པ་ལྟར་བྱེ་བྲག་ཏུཕྱེ་ནས་སྨོས་
པའི་ཕྱིར། ལྷག་མ་འདུན་པ་དང་། མོས་པ། དྲན་པ། ཏིང་ངེ་འཛིན། ཤེས་རབ་ལྔ་ཡུལ་ངེས་དང་། དད་
པ། ངོ་ཚ་ཤེས་པ། ཁྲེལ་ཡོད་པ། མ་ཆགས་པ། ཞེ་སྡང་མེད་པ། གཏི་མུག་མེད་པ། བརྩོན་འགྲུས། ཤིན་ཏུ་
སྦྱངས་པ། བག་ཡོད་པ། བཏང་སྙོམས། རྣམ་པར་མི་འཚེ་བ་སྟེ་བཅུ་གཅིག་དགེ་བ་དང་། འདོད་ཆགས།
ཁོང་ཁྲོ། ང་རྒྱལ། མ་རིག །ཐེ་ཚོམ། ལྟ་བ་སྟེ་དྲུག་རྩ་བའི་ཉོན་མོངས་པ་དང་། ཁྲོ་བ། འཁོན་དུ་འཛིན་པ།
འཆབ་པ། འཚིག་པ། ཕྲག་དོག །སེར་སྣ། སྒྱུ། གཡོ། རྒྱགས་པ། རྣམ་པར་འཚེ་བ། ངོ་ཚ་མེད་པ།
ཁྲེལ་མེད་པ། རྨུགས་པ། རྒོད་པ། མ་དད་པ། ལེ་ལོ། བག་མེད་པ། བརྗེད་ངེས་པ། ཤེས་བཞིན་མིན་པ།
རྣམ་པར་གཡེང་བ་སྟེ་ཉི་ཤུ་ཉེ་བའི་ཉོན་མོངས་པ་དང་། གཉིད། འགྱོད་པ། རྟོག་པ། དཔྱོད་པ་སྟེ་བཞི་
གཞན་འགྱུར་ཞེས་འགྲོ་བའི་རྒྱུ་མཚན་ཡོད་དེ། དང་པོ་ནི་ཡུལ་བྱེ་བྲག་ཅན་ཁོ་ན་ལ་སོ་སོར་འཇུག་པར་
ངེས། གཉིས་པ་མ་དད་པ་སོགས་ཀྱི་གཉེན་པོ་བྱེད་ཅིང་མ་ཆགས་པ་སོགས་དང་མཚུངས་པར་ལྡན།
གསུམ་པ་སེམས་ཉོན་མོངས་པར་བྱེད་པའི་གཙོ་བོ་ཡིན། བཞི་པ་རྩ་ཉོན་གྱི་ཆར་གཏོགས་ཤིང་དེ་སྐྱེ་བ་
དང་ཉེ། ལྔ་པ་ཀུན་སློང་དང་མཚུངས་ལྡན་གྱི་སྒོ་ནས་དགེ་མི་དགེ་ལུང་མ་བསྟན་གང་དུ་ཡང་འགྱུར་བས་
དེ་ལྟར་བཞག་པའི་ཕྱིར། ཤིན་སྦྱངས་འཆད་པ་ལ་འདིར། ཤིན་ཏུ་སྦྱངས་པ་གང་ཞེ་ན། ལུས་དང་སེམས་
ཀྱི་གནས་ངན་ལེན་གྱི་རྒྱུན་གཅོད་པའི་ཕྱིར། ལུས་དང་སེམས་ལས་སུ་རུང་བ་ཉིད་དེ་སྒྲིབ་པ་ཐམས་ཅད་
སེལ་བའི་ལས་ཅན་ནོ་ཞེས་འབྱུང་བའི་དོན་ལ་ཁ་ཅིག །ལུས་སེམས་ལས་སུ་རུང་བར་བྱེད་པའི་སེམས་
བྱུང་ལུས་སེམས་ཤིན་ཏུ་སྦྱངས་པར་འཇོག་ཅེས་ཟེར། མི་འཐད་དེ། ལུས་ཤེན་སྦྱངས་ཡིན་ན་རེག་བྱའི་
སྐྱེ་མཆེད་ཡིན་དགོས་པའི་ཕྱིར་ཏེ། སློབ་དཔོན་བློ་བརྟན་གྱིས། ལུས་ཀྱི་རེག་བྱའི་ཁྱད་པར་དགའ་བས་
ཟིན་ན་ལུས་ཤིན་ཏུ་སྦྱངས་པར་རིག་པར་བྱ་སྟེ། ཡིད་དགའ་ན་སེམས་ཤིན་ཏུ་སྦྱངས་པར་འགྱུར་རོ་ཞེས་
མདོ་ལས་འབྱུང་བའི་ཕྱིར། ཞེས་གསུངས་པའི་ཕྱིར། འོ་ན་རྣམ་པ་དེ་ལྟར་གསུངས་པ་ཇི་ལྟར་ཡིན་ཞེ་ན།
སྐྱོན་མེད་དེ། དེ་ནི་ལུས་ལས་སུ་རུང་བར་བྱེད་པའི་ཚོར་བ་སིམ་པར་མྱོང་བ་ཉིད་ལུས་ཤིན་སྦྱངས་ཀྱི་བདེ་



293
མཚན་ཉིད་ཀུན་བཏུས།
ལྟ་ངན་དྲུག་ཅུ་རྩ་གཉིས་བཤད་པ།
བར་འཆད་བཞེད་པའི་ཕྱིར། ཡང་ཁ་ཅིག དགེ་སེམས་གང་ཡིན་གྱི་འཁོར་དུ་ཤིན་སྦྱངས་འབྱུང་བར་
འདོད་པ་ཡང་མི་འཐད་དེ། དགེ་སེམས་ཐོབ་ན་ཤིན་སྦྱངས་ཐོབ་པས་མ་ཁྱབ་པའི་ཕྱིར་ཏེ། མཉམ་འཇོག་
གི་ཏིང་ངེ་འཛིན་ཐོབ་ན་ཤིན་སྦྱངས་ཐོབ་པས་མ་ཁྱབ་པའི་ཕྱིར་ཏེ། དེ་ཐོབ་ན་ཞི་གནས་ཐོབ་པས་མ་
ཁྱབ་པ་གང་ཞིག །ཤིན་སྦྱངས་ཀྱིས་ཟིན་པའི་མཉམ་འཇོག་གི་ཏིང་ངེ་འཛིན་ཡིན་ན་ཞི་གནས་ཡིན་
དགོས་པའི་ཕྱིར། མ་རིག་པ་རྩ་ཉོན་གྱི་དབྱེ་བར་བཤད་པ་ནི། ཉོན་མོངས་ཅན་གྱི་མ་རིག་པའི་དབང་
དུ་མཛད་པ་ཡིན་ལ། །
དེ་བཞིན་དུ་ལྟ་བ་ཡང་ཉོན་མོངས་ཅན་གྱི་ལྟ་བ་ལ་བྱ་ཞིང་། དབྱེ་ན། འཇིག་ལྟ། མཐར་ལྟ་ལྟ་
བ་མཆོག་འཛིན། ཚུལ་ཁྲིམས་དང་བརྟུལ་བཞུགས་མཆོག་འཛིན། ལོག་ལྟ་སྟེ་ལྔར་ཡོད་ཅིང་ལྔ་པོ་དེར་
གྲངས་ངེས་པ་ཡང་ཡིན་ནོ། ཁོ་ན་རེ། མི་འཐད་དེ། མདོ་སྡེ་ཚངས་པའི་ལྟ་བ་ལས་གསུངས་པའི་ལྟ་ངན་
དྲུག་ཅུ་རྩ་གཉིས་ལྟ་བ་ལྔ་པོ་དེར་མ་འདུས་པའི་ཕྱིར། ལྟ་ངན་དྲུག་ཅུ་རྩ་གཉིས་ཡོད་དེ། སྔོན་གྱི་མཐར་
རྟོག་པའི་ལྟ་བ་བཅོ་བརྒྱད། ཕྱི་མའི་མཐའ་ལ་རྟོག་པ་ལྟ་བ་བཞི་བཅུ་རྩ་བཞི་ཡོད་པའི་ཕྱིར། དང་པོ་ཡོད་
དེ། རྟག་པར་སྨྲ་བ་རྣམས་ཀྱི་བཞི། ཁ་ཅིག་རྟག་པར་སྨྲ་བ་རྣམས་ཀྱི་བཞི། རྒྱུ་མེད་པ་སྨྲ་བ་རྣམས་ཀྱི་
གཉིས། མཐའ་དང་ལྡན་མི་ལྡན་དུ་སྨྲ་བ་རྣམས་ཀྱི་བཞི། ལྷ་མི་སྤོང་བར་སྨྲ་བ་རྣམས་ཀྱི་བཞི་རྣམས་སུ་
ཡོད་པའི་ཕྱིར། སྡོམ་དུ། རྟག་དང་ཁ་ཅིག་རྒྱུ་མེད་དང་། །མཐའ་ལྡན་དེ་བཞིན་ལྷ་མི་སྤོང་། །ཞེས་འབྱུང་
བས་གྲུབ་པའི་ཕྱིར། རྩ་རྟགས་གཉིས་པ་ཡོད་དེ། འདུ་ཤེས་ཡོད་པར་སྨྲ་བ་རྣམས་ཀྱི་བཅུ་དྲུག །མེད་
པར་སྨྲ་བ་རྣམས་ཀྱི་བརྒྱད། གཉིས་མ་ཡིན་དུ་སྨྲ་བ་རྣམས་ཀྱི་བརྒྱད། ཆད་པར་སྨྲ་བ་རྣམས་ཀྱི་བདུན།
ཚེ་འདི་ཉིད་ལ་གྲོལ་བར་སྨྲ་བ་རྣམས་ཀྱི་ལྔ་རྣམས་སུ་ཡོད་པའི་ཕྱིར། སྡོམ་དུ། འདུ་ཤེས་ཡོད་སྨྲའི་བཅུ་
དྲུག་དང་། །མེད་དང་གཉིས་མིན་བརྒྱད་བརྒྱད་དང་། །ཆད་པར་སྨྲ་བ་རྣམས་ཀྱི་བདུན། །ཚེ་འདི་ཉིད་
ལ་གྲོལ་ལྟའི་ལྔ། །ཞེས་འབྱུང་བ་ལྟར་ཡིན་པའི་ཕྱིར་ཞེ་ན། ལྟ་བ་ལྔར་མ་འདུས་པའི་སྐྱོན་མེད་དེ། ངོ་
བོ་དབང་བཙན་པར་བྱས་ན། མཐར་འཛིན་གྱི་ལྟ་བ་དང་ལོག་ལྟ་གཉིས་སུ་འདུ། ངོ་བོ་རྒྱུད་འབྲས་མ་



294
ལྡན་མིན་འདུ་བྱེད་ཉེར་གསུམ་དུ་དབྱེ་བ།
མཚན་ཉིད་ཀུན་བཏུས།
ལུས་པའི་དབང་དུ་བྱས་ན། ཐམས་ཅད་ནང་དུ་ཅི་རིགས་པར་འདུས་པའི་ཕྱིར། ཡང་ཁོ་ན་རེ། ཉོན་
མོངས་ཅན་གྱི་ལྟ་བ་ལ་ལྔར་གྲངས་ངེས་པ་མི་འཐད་པར་ཐལ། ལུང་མ་བསྟན་གྱི་ལྟ་བ་བཅུ་བཞི་ལྔ་པོ་
དེར་མ་འདུས་པའི་ཕྱིར། བཅུ་བཞི་ཡོད་དེ། སྔོན་གྱི་མཐའ་ལ་བརྟེན་པ་བཞི། ཕྱི་མ་མཐའ་ལ་བརྟེན་པ་
བཞི། མྱང་འདས་ལ་བརྟེན་པ་བཞི། ལུས་སྲོག་རྫས་གཅིག་རྫས་ཐ་དད་དུ་ལྟ་བ་གཉིས་རྣམས་སུ་ཡོད་པའི་
ཕྱིར། དེ་རྣམས་ལུང་མ་བསྟན་གྱི་ལྟ་བར་འཆད་པའི་རྒྱུ་མཚན་ཡོད་དེ། དྲི་བ་བཅུ་བཞི་པོའི་ལན་ལུང་དུ་
མ་བསྟན་པས་དེ་ལྟར་བརྗོད་པའི་ཕྱིར། དྲི་བ་རྣམས་ཀྱི་ལན་ལུང་དུ་མ་བསྟན་པར་འཇོག་པའི་ཚུལ་ཡང་
ཡོད་དེ། གང་ཟག་གི་བདག་ལས་བརྩམས་ནས་འབྲིང་བ་ཡིན་པ་གང་ཞིག །གང་ཟག་གི་བདག་མེད་
བསྟན་པའི་སྣོད་རུང་དུ་རེ་ཞིག་མི་རུང་ཞིང་། གང་ཟག་གི་བསྟན་ན་བདག་ལྟ་འཕེལ་བར་འགྱུར་བའི་ཕྱིར་
ཏེ། རིན་ཆེན་འཕྲེང་བར། འཇིག་རྟེན་མཐའ་དང་ལྡན་ནོ་ཞེས། །ཞུས་ཚེ་རྒྱལ་བ་མི་གསུངས་བཞུགས།
གང་ཕྱིར་དེ་དག་ཟབ་པའི་ཆོས། །སྣོད་མིན་འགྲོ་ལ་མི་གསུངས་པ། །དེ་ཡི་ཕྱིར་ན་མཁས་རྣམས་ཀྱིས།
ཀུན་མཁྱེན་ཐམས་ཅད་མཁྱེན་པར་ཤེས། ཞེས་གསུངས་པའི་ཕྱིར། ཞེ་ན། ལྟ་བ་བཅུ་བཞི་པོ་ལྟ་བ་སྔར་
མ་འདུས་པའི་སྐྱོན་མེད་དེ། ངོ་བོ་དབང་བཙན་པར་བྱས་ན་མཐར་འཛིན་གྱི་ལྟ་བ་དང་ལོག་ལྟ་གཉིས་སུ་
འདུ། འཁོར་དང་བཅས་པའི་དབང་དུ་བྱས་ན་ལྔ་པོ་ཀུན་གྱིས་བསྡུས་པའི་ཕྱིར། །
གཉིས་པ་སེམས་དང་ལྡན་པ་མ་ཡིན་པའི་འདུ་བྱེད་རྣམས་གང་ཞེ་ན། ཞེས་སོགས་ཀྱིས་ལྡན་མིན་
འདུ་བྱེད་བཤད་པ་གྲུབ་སྟེ། འདི་ནས་བཟུང་སྟེ་ཚོགས་པའོ་ཞེས་པའི་བར་གྱིས་དབྱེ་བ་དེ་འཆད། ལྷག་
མ་རྣམས་ཀྱིས་སོ་སོའི་མཚན་ཉིད་འཆད་པའི་ཕྱིར། དང་པོ་གྲུབ་སྟེ། ཐོབ་པ་དང་འདུ་ཤེས་མེད་པའི་
སྙོམས་འཇུག་དང་། འགོག་པའི་སྙོམས་འཇུག་འདུ་ཤེས་མེད་པ་དང་། སྲོག་གི་དབང་པོ་སོགས་ཉེར་
གསུམ་དུ་དབྱེ་བ་བསྟན་པའི་ཕྱིར། གཉིས་པ་གྲུབ་སྟེ། ཐོབ་བ་གང་ཞེ་ན། དགེ་བ་དང་མི་དགེ་བ་དང་
ལུང་དུམ་བསྟན་པའི་ཆོས་རྣམས་ཀྱི་འཕེལ་བ་དང་འགྲིབ་པ་ལ་ཐོབ་པ་དང་རྙེད་པ་དང་ལྡན་པ་ཞེས་གདགས་
སོ། ཞེས་པས་ཐོབ་པ་དེ་འཆད་དེ། འདུ་ཤེས་མེད་པའི་སྙོམས་པར་འཇུག་པ་གང་ཞེ་ན། དགེ་རྒྱས་ཀྱི་



295
མཚན་ཉིད་ཀུན་བཏུས།
ལྡན་མིན་འདུ་བྱེད་ཉེར་གསུམ་དུ་དབྱེ་བ།
འདོད་ཆགས་དང་བྲལ་ལ་སྟེང་མའི་འདོད་ཆགས་དང་མ་བྲལ་བའི་ཡིད་འབྱུང་བའི་འདུ་ཤེས་སྔོན་དུ་བཏང་
བའི་ཡིད་ལ་བྱེད་པས་སེམས་དང་སེམས་ལས་བྱུང་བའི་ཆོས་བརྟན་པ་མ་ཡིན་པ་རྣམས་འགོག་པ་ལ་འདུ་
ཤེས་མེད་པའི་སྙོམས་པར་འཇུག་པ་ཞེས་གདགས་སོ་ཞེས་པས་འདུ་ཤེས་མེད་པའི་སྙོམས་འཇུག་དེ་
འཆད་དོ། །འགོག་པའི་སྙོམས་པར་འཇུག་བ་གང་ཞེ་ན། ཅི་ཡང་མེད་པའི་སྐྱེ་མཆེད་ཀྱི་འདོད་ཆགས་དང་
བྲལ་ལ། སྲིད་པའི་རྩེ་མོ་ལས་གྱེན་དུ་བསྐྱོད་པའི་ཞི་བར་གནས་པའི་འདུ་ཤེས་སྔོན་དུ་བཏང་བའི་ཡིད་ལ་
བྱེད་པས་སེམས་དང་སེམས་ལས་བྱུང་བའི་ཆོས་བརྟན་པ་མ་ཡིན་པ་རྣམས་དང་། བརྟན་པ་དེ་དག་ལས་
ཀྱང་ཁ་ཅིག་འགོག་ལ་འགོག་པའི་སྙོམས་པར་འཇུག་པ་ཞེས་གདགས་སོ། །ཞེས་པས་འགོག་པའི་
སྙོམས་འཇུག་དེ་འཆད་དོ། །འདུ་ཤེས་མེད་པ་བ་གང་ཞེ་ན། སེམས་ཅན་འདུ་ཤེས་མེད་པའི་ལྷ་རྣམས་
ཀྱི་ནང་དུ་སྐྱེས་པའི་སེམས་དང་སེམས་ལས་བྱུང་བའི་ཆོས་བརྟན་པ་མ་ཡིན་པ་རྣམས་འགོག་པ་ལ་འདུ་ཤེས་
མེད་པ་བ་ཞེས་གདགས་སོ། །གཞུང་ལྷག་མ་རྣམས་ཀྱིས་སྲོག་དབང་སོགས་དབྱེ་བ་ལྷག་མ་རྣམས་
འཆད་པའི་ཕྱིར། དང་པོ་གྲུབ་སྟེ། ཐོབ་པ་སྤྱི་མིང་དང་དེ་རྙེད་པ་དང་ལྡན་པ་གཉིས་ཀ་ལ་འཇུག་པ་ཙམ་
མཛོད་དང་འདྲ། གཞན་ཡང་། དུས་གསུམ་པ་ཡི་རྣམས་པ་གསུམ། །ཞེས་འདས་མ་འོངས་རྫས་གྲུབ་
འདོད་པའི་ཐོབ་པ་འཇོག་ཚུལ་དང་མི་མཐུན་པའི་ཕྱིར། གཉིས་པ་གྲུབ་སྟེ། འཇུག་ཤེས་འགགས་པའི་
གནས་སྐབས་ལ་ཐར་པར་འདུ་ཤེས་ནས་འཁོར་བས་སུན་པའི་ཡིད་འབྱུང་གིས་ཀུན་ནས་བསླངས་ཏེ་
བསམ་གཏན་གསུམ་པ་ལ་འདོད་ཆགས་དང་བྲལ་ལ་བཞི་པ་ལ་འདོད་ཆགས་དང་མ་བྲལ་བའི་རྩེ་གཅིག་
པ་གང་ཞིག །འཇུག་ཤེས་དྲུག་འཁོར་བཅས་མངོན་འགྱུར་འགག་པ་ཙམ་གྱིས་རབ་ཏུ་ཕྱེ་བའི་ཀུན་
གཞིའི་གནས་སྐབས་ལ་བཏགས་པའི་འདུ་བྱེད་དེ་འདུ་ཤེས་མེད་པའི་སྙོམས་འཇུག་གི་ངོ་བོར་བསྟན་
པའི་ཕྱིར། ཁོ་ན་རེ། འདི་དགེ་བར་མི་འཐད་པར་ཐལ། ཀུན་གཞི་ལ་བཏགས་པའི་བཏགས་ཡོད་ཡིན་
པའི་ཕྱིར། ཞེ་ན། མ་ཁྱབ་སྟེ། རང་རྒྱུ་ཡིད་བྱེད་དགེ་བས་ཀུན་ནས་བསླངས་པས་དགེ་བར་བཞག་པ་ཡིན་
གྱི། དགེ་བ་ལ་རྫས་ཡོད་ཀྱིས་ཁྱབ་པར་མི་འདོད་པའི་ཕྱིར། རྩ་རྟགས་གསུམ་པ་གྲུབ་སྟེ། ས་གང་ལ་



མཚན་ཉིད་ཀུན་བཏུས།
296
འགོག་སྙོམས་བཤད་པ།
འདོད་ཆགས་དང་བྲལ་བ། སེམས་རྟེན་གང་གིས་སྙོམས་པར་འཇུག་པ་དང་སེམས་གང་ལ་བརྟེན་ནས་
སྙོམས་པར་འཇུག་པ། འདུ་ཤེས་དང་ཡིད་ལ་བྱེད་པ་ཇི་ལྟ་བུ་ཞིག་གིས་སྙོམས་པར་འཇུག་པ། དགག་
བྱ་གང་འགོག་པ། ངོ་བོ་རྫས་ཡོད་བཏགས་ཡོད་གང་ཡིན་པ་སྟེ་འགོག་སྙོམས་ཁྱད་ཆོས་ལྔ་ལྡན་དུ་
དངོས་སུ་བསྟན་པའི་ཕྱིར་ཏེ། ས་ཅི་ཡང་མེད་མན་ཆད་ལས་འདོད་ཆགས་དང་བྲལ་བ། སེམས་རྟེན་སྲིད་
རྩེའི་སེམས་དང་ལམ་འདས་ལམ་ལ་བརྟེན་ནས་སྙོམས་པར་འཇུག་པ། ཚོར་འདུ་རགས་པས་སྐྱོ་ནས་དེ་
ཞི་བར་འདོད་པའི་འདུ་ཤེས་ཀྱིས་སྙོམས་པར་འཇུག་པ། དགག་བྱ་བརྟན་པ་མིན་པ་འཇུག་ཤེས་དྲུག་
འཁོར་བཅས་དང་། བརྟན་པ་ཀུན་གཞི་ཉོན་ཡིད་གཉིས་ཀྱི་ནང་ནས་ཉོན་ཡིད་འགོག ངོ་བོ་བཏགས་
ཡོད་དུ་དངོས་སུ་བསྟན་པའི་ཕྱིར། ཀུན་གཞི་མི་འགོག་སྟེ། འགོག་སྙོམས་ལ་སྙོམས་པར་འཇུག་པའི་གང་
ཟག་གི་མཚན་གཞིར་ཀུན་གཞི་འོང་དགོས་པའི་ཕྱིར། འོ་ན། འགོག་སྙོམས་རྟེན་གང་ལ་གསར་དུ་འཐོབ་
པ་ཡིན་ཞེ་ན། བཤད་དུ་ཡོད་དེ། གཞུང་ལས། འགོག་པའི་སྙོམས་པར་འཇུག་པ་ནི་འཇིག་རྟེན་ལས་
འདས་པ་སྟེ་མི་རྣམས་ཀྱི་ནང་དུ་མངོན་པར་བསྒྲུབ་བོ། །ཞེས་གཟུགས་ཀྱི་རྟེན་ཅན་གྱི་ཕྱིར་མི་འོང་ལུས་
མངོན་བྱེད་ལྟ་བུས་ཕལ་ཆེར་མིའི་རྟེན་ལ་དང་པོར་འགོག་སྙོམས་ཐོབ་པ་སྔོན་དུ་སོང་བར་གསུངས་པའི་
ཕྱིར། ལུང་གི་དོན་ལ་ཁ་ཅིག །གཟུགས་ཀྱི་རྟེན་ཅན་གྱི་ཕྱིར་མི་འོང་ལུས་མངོན་བྱེད་ཡིན་ན། དང་པོར་
མིའི་རྟེན་ལ་འགོག་སྙོམས་ཐོབ་པས་ཁྱབ་པར་འདོད་པ་མི་འཐད་དེ། དེ་ལྟར་ན་འདོད་ལྷའི་རྟེན་ཅན་གྱི་
ཕྱིར་མི་འོང་ལུས་མངོན་བྱེད་དེས་མིའི་རྟེན་ལ་འགོག་སྙོམས་ཐོབ་པ་སྔོན་དུ་སོང་དགོས་པས་འདོད་པར་
ལས་ཉོན་གྱིས་སྐྱེ་བ་ལེན་པའི་ཕྱིར་མི་འོང་འགོག་ཏུ་མེད་པའི་ཕྱིར། སྐྱེས་ཟིན་གནས་པའི་ལུས་རྟེན་ལ།
མཛོད་ཀྱི་འགྲེལ་བཤད་དོན་གསལ་ལས། གླིང་གསུམ་གྱི་མི་དང་འདོད་ལྷ་རིགས་དྲུག་ཚངས་ཆེན་མ་
གཏོགས་པའི་གཟུགས་ཁམས་གནས་རིགས་བཅུ་དྲུག་གི་ལྷ་སྟེ་ཉི་ཤུ་རྩ་ལྔ་བཤད། སྤྱིར་གཟུགས་མེད་
ཀྱི་རྟེན་ལ་འགོག་སྙོམས་ཡོད་ཀྱང༌། ཚོར་འདུ་རགས་པས་སྐྱོ་ནས་དེ་ཞི་བའི་དོན་དུ་འགོག་པ་ལ་སྙོམས་
པར་འཇུག་པ་གཟུགས་མེད་ན་མེད་དེ། གཞུང་ལས། མི་རྣམས་ཀྱི་ནང་དུ་མངོན་པར་གྲུབ་ནས་མི་རྣམས་



འགོག་སྙོམས་བཤད་པ།
མཚན་ཉིད་ཀུན་བཏུས།
297
ཀྱི་ནང་དུའམ་གཟུགས་ཀྱི་ཁམས་སུ་མངོན་དུ་བྱེད་དོ། །གཟུགས་མེད་པའི་ཁམས་རྣམས་སུ་ནི་འདི་སྔོན་
དུའགྱུར་བ་མེད་དེ་ཞི་བའི་རྣམ་པར་ཐར་པའི་རྣམ་པར་སྨིན་པ་ལ་གནས་པ་རྣམས་ནི་དེ་ལ་འབད་པའི་རྩོམ་
པ་མེད་པའི་ཕྱིར་ཏེ། ཞེས་འབྱུང་། གང་ཟག་གང་གིས་སྙོམས་པར་འཇུག་པའང་བཤད་དུ་ཡོད་དེ། ཐེག་
དམན་གྱི་དབང་དུ་བྱས་ན་ཕྱིར་མི་འོང་ལུས་མངོན་བྱེད་དང་། གཉིས་ཀའི་ཆ་ལས་རྣམ་པར་གྲོལ་བའི་
ཉན་རང་དགྲ་བཅོམ་གྱིས་སྙོམས་པར་འཇུག །ཐེག་ཆེན་གྱི་དབང་དུ་བྱས་ན་མཐོང་སྒོམ་གྱི་ལམ་ལ་གནས་
པའི་བྱང་ཆུབ་སེམས་དཔས་སྙོམས་པར་འཇུག་པའི་ཕྱིར་ཏེ། གཞུང་ལས། ལུས་ཀྱི་མངོན་སུམ་དུ་བྱེད་
པ་གང་ཞེ་ན། གང་སློབ་པ་རྣམ་པར་ཐར་པ་བརྒྱད་ལ་བསམ་གཏན་པའི་གང་ཟག་གོ་ཞེས་དང་། གཉིས་
ཀའི་ཆ་ལས་རྣམ་པར་གྲོལ་བ་གང་ཞེ་ན། གང་ཟག་པ་ཟད་པ་རྣམ་པར་ཐར་པར་བརྒྱད་ལ་བསམ་
གཏན་པའི་གང་ཟག་གོ་ཞེས་འབྱུང་བའི་ཕྱིར། ཡུན་ཅི་ཙམ་དུ་སྙོམས་པར་འཇུག་པའང་ཡོད་དེ། མདོ་
སྡེ་ཉི་མའི་སྙིང་པོ་ལས། ཞག་བདུན་ལས་ལྷག་པར་མི་འཇུག་སྟེ་བྱང་ཆུབ་སེམས་དཔའི་སྤྱོད་པ་འདོར་
བར་འགྱུར་བས་སོ། །ཞེས་ཞག་བདུན་ཙམ་དུ་སྙོམས་པར་འཇུག་པར་གསུངས་པ་ལྟར་ཡིན་པའི་ཕྱིར།
འོ་ན། སྙིང་རྗེ་པད་དཀར་ལས། སྐྱེ་བ་གཅིག་གིས་ཐོཌ་པའི་བྱང་ཆུབ་སེམས་དཔའ་འགོག་པ་ལ་སྙོམས་
པར་འཇུག་པའི་སེམས་ཀྱིས་བར་གྱི་བསྐལ་བ་བཅུ་པོ་འདི་དག་འདའ་བར་བྱེད་དོ་ཞེས་བྱ་བ་མི་མཐུན་ནོ་
ཞེ་ན། སྐྱོན་མེད་དེ། སྐྱེ་བ་གཅིག་ཐོགས་ཀྱི་བྱང་སེམས་ལ་དེ་ཙམ་དུ་སྙོམས་པར་འཇུག་པའི་ནུས་པ་ཡོད་
པ་ལ་དགོངས་པའི་ཕྱིར། འགོག་སྙོམས་ཀྱི་ངོ་བོ་ལྡན་མིན་འདུ་བྱེད་དུ་བཤད་པའི་གནད་ཀྱིས་འདས་
ལམ་དང་སྙོམས་འཇུག་མཚན་ཉིད་པ་མིན་པའི་ཚུལ་ཡང་ཤེས་པར་བྱའོ། །རྩ་རྟགས་བཞི་པ་གྲུབ་སྟེ།
འདུ་ཤེས་མེད་པའི་སྙོམས་འཇུག་གི་སྟོབས་ཀྱིས་ཐོབ་པའི་འབྲས་བུ་ཆེ་བའི་ནང་ཚན་དུ་གྱུར་པའི་སེམས་
ཅན་གང་ཞིག་འཇུག་ཤེས་དྲུག་འཁོར་བཅས་མངོན་གྱུར་བ་འགག་པའི་ཀུན་གཞིའི་གནས་སྐབས་ལ་བཏགས་
པའི་འདུ་བྱེད་དེ་འདུ་ཤེས་མེད་པའི་ངོ་བོ་བསྟན་པའི་ཕྱིར།
ལྔ་པ་གཞུང་ལྷག་མ་རྣམས་ཀྱི་རྣམ་ཤེས་ཀྱི་ཕུང་པོའི་རྣམ་གཞག་བཤད་པ་ཡོད་དེ། རྣམ་པར་



298
ཀུན་གཞི་རྣམ་ཤེས་བཤད་པ།
མཚན་ཉིད་ཀུན་བཏུས།
ཤེས་པའི་ཕུང་པོའི་རྣམ་པར་གཞག་པ་གང་ཞེ་ན། སེམས་དང་ཡིད་གང་ཡིན་པ་རྣམ་པར་ཤེས་པ་ཡང་དེ་
ཡིན་ནོ། །ཞེས་པས་མདོར་བསྟན། གཞུང་ལྷག་མ་རྣམས་ཀྱིས་རྒྱས་པར་འཆད་པའི་ཕྱིར། དང་པོ་གྲུབ་
སྟེ། སེམས་ཡིད་རྣམ་ཤེས་གསུམ་པོ་དོན་གཅིག་པ་དང་། སྒྲ་བཤད་ནི་བསོག་པས་ན་སེམས། རྟེན་དུ་
གྱུར་པས་ན་ཡིད། ཡུལ་རྣམ་པར་ཤེས་པས་རྣམ་ཤེས་ཞེས་བྱ་ལ་སྒྲ་དོན་གསུམ་པོ་དེ་ནི་འཇུག་ཤེས་དྲུག་
ཀ་ལ་བཤད་དུ་ཡོད་པའི་ཕྱིར། གཉིས་པ་གྲུབ་སྟེ། སེམས་གང་ཞེ་ན་ཕུང་པོ་དང་ཁམས་དང་སྐྱེ་མཆེད་
ཀྱི་བག་ཆགས་ཀྱིས་ཡོངས་སུ་བསྒོས་པ་ས་བོན་ཐམས་ཅད་པའི་ཀུན་གཞི་རྣམ་པར་ཤེས་པའོ།། རྣམ་
པར་སྨིན་པའི་རྣམ་པར་ཤེས་པ་དང་། ལེན་པའི་རྣམ་པར་ཤེས་པ་ཡང་དེ་ཡིན་ཏེ། དེ་དག་གི་བག་ཆགས་
བསགས་པའི་ཕྱིར་རོ། ཞེས་པས་སེམས་ཀྱི་གཙོ་བོར་ཀུན་གཞིའི་རྣམ་ཤེས་དེ་འཆད། ལྷག་མ་རྣམས་
ཀྱིས་ཡིད་རྣམ་པ་གཉིས་དང་། རྣམ་པར་ཤེས་པ་དྲུག་འཆད་པའི་ཕྱིར། །
དང་པོ་གྲུབ་སྟེ། བག་ཆགས་བསྒོ་བའི་གཞིར་གྱུར་པའི་གཙོ་བོ་རྣམ་རིག་དེ་ཀུན་གཞི་རྣམ་ཤེས་
ཀྱི་ངོ་བོར་བསྟན་ཞིང་ཀུན་གཞི་དེཉིད་ལ། རྣམ་པར་སྨིན་པའི་རྣམ་པར་ཤེས་པ་དང་ལེན་པའི་རྣམ་པར་
ཤེས་པ་དང་བག་ཆགས་བསོགས་པ་སེམས་ཞེས་ཀྱང་བརྗོད་པའི་ཕྱིར། ཀུན་གཞི་རྣམ་ཤེས་དེ་ཡང་ཁྱད་
པར་དུམ་དང་ལྡན་ཏེ། ངོ་བོའི་ཁྱད་པར་མ་སྒྲིབ་ལུང་མ་བསྟན་གྱི་རྟོག་མེད་ཀྱི་ཤེས་པ་དང་རྣམ་སྨིན་ཡིན་
པ། དམིགས་པའི་ཁྱད་པར་སྣོད་ཀྱི་འཇིག་རྟེན་སོགས་ལ་དམིགས་པ། རྣམ་པའི་ཁྱད་པར་ཡུལ་རིས་མ་
ཆོད་པའི་རྣམ་པ་ཅན་དང༌། གྲོགས་ཀྱི་ཁྱད་པར་སེམས་བྱུང་ཀུན་འགྲོ་ལྔ་ཁོ་ན་དང་འགྲོགས་པ། མིང་
གི་རྣམ་གྲངས་ཀྱི་ཁྱད་པར་ཀུན་གཞི་རྣམ་ཤེས། རྩ་བའི་རྣམ་ཤེས། རྣམ་པར་སྨིན་པའི་རྣམ་ཤེས། །ས་
བོན་ཐམས་ཅད་པའི་རྣམ་ཤེས། སྲིད་པའི་རྒྱུའི་རྣམ་ཤེས། ལེན་པའི་རྣམ་ཤེས་སོགས་བརྗོད་པ། འཇུག་
པའི་ཁྱད་པར་འཁོར་བའི་གནས་སྐབས་ཀྱི་མཉམ་རྗེས་ཐམས་ཅད་དུ་འཇུག་པ། བཟློག་པའི་ཁྱད་པར་
ཐེག་ཆེན་གྱི་ས་བརྒྱད་པ་ནས་དང༌། ཐེག་དམན་གྱི་དགྲ་བཅོམ་གཉིས་ཐོབ་ནས་བཟློག་པའི་ཕྱིར་ཏེ།
སུམ་ཅུ་པར། ངོ་བོ་མ་སྒྲིབ་ལུང་མ་བསྟན། །རིག་ལ་སོགས་པའང་དེ་བཞིན་ཏེ། །དེ་ནི་རྒྱུན་འབབ་ཆུ་བོ་



མཚན་ཉིད་ཀུན་བཏུས།
ཀུན་གཞི་རྣམ་ཤེས་བཤད་པ།
299
བཞིན། །དགྲ་བཅོམ་ཉིད་ནས་དེ་བཟློག་གོ ཞེས་གསུངས། ཁོ་ན་རེ། བཟློག་པའི་ཁྱད་པར་དེ་མི་འཐད་
དེ། སེམས་ཅན་ཡིན་ན་ཀུན་གཞི་རྣམ་ཤེས་རང་རྒྱུད་ལ་ལྡན་པས་ཁྱད་པའི་ཕྱིར། ལུང་དང་མི་འགལ་
ཏེ། ས་བརྒྱད་པ་དང་དགྲ་བཅོམ་པ་ཐོབ་ནས་ཀུན་གཞི་ལ་དམིགས་ཏེ་བདག་ཏུ་འཛིན་པའི་ཉོན་ཡིད་
མངོན་གྱུར་བ་བཟློག་པ་ལ་དགོངས་པའི་ཕྱིར་ཞེས་ཟེར། མི་འཐད་དེ། ལྷག་མེད་མྱང་འདས་ལ་གནས་
པའི་ཉན་ཐོས་དགྲ་བཅོམ་པའི་རྒྱུད་ལ་ཀུན་གཞི་རྣམ་ཤེས་མེད། མ་རིག་བག་ཆགས་ཀྱི་ས་དང་ཟག་
མེད་ལས་ལ་བརྟེན་ནས་ཡིད་ཀྱི་རང་བཞིན་གྱི་ལུས་བླངས་པའི་བྱང་འཕགས་ཀྱི་རྒྱུད་ལ་ཡང་ཀུན་གཞི་
རྣམ་ཤེས་མེད་པའི་ཕྱིར། དང་པོ་གྲུབ་སྟེ། དེའི་རྒྱུད་ལ་ཀུན་གཞི་འཁོར་གྱི་ཟག་བཅས་ཀྱི་ཚོར་བ་བཏང་
སྙོམས་མེད་པའི་ཕྱིར་ཏེ། དེའི་རྒྱུད་ལ་ཁྱབ་པ་འདུ་བྱེད་ཀྱི་སྡུག་བསྔལ་མེད་པའི་ཕྱིར། གཞན་ཡང་། དགྲ་
བཅོམ་པའི་རྒྱུད་ཀྱི་ཀུན་གཞི་དེ་རྣམ་སྨིན་གྱི་ཕུང་པོ་ཡིན་པར་ཐལ། དེ་ཡོད་པའི་ཕྱིར། རྟག་ཁས་འདོད་
ན། དེ་རང་ཉིད་འཕེན་བྱེད་ལས་ཀྱིས་འཕངས་ཤིང་འགྲུབ་བྱེད་ཀྱི་གྲུབ་འབྲས་སུ་གྱུར་པའི་རྣམ་སྨིན་གྱི་
ཕུང་པོར་འགྱུར་ལ། དེ་འདོད་ན། ལྷག་བཅས་མྱང་འདས་ལ་གནས་པའི་ཉན་ཐོས་དགྲ་བཅོམ་པའི་རྒྱུད་
ལ་འགྲུབ་བྱེད་ཀྱི་སྲེད་ལེན་སྲིད་གསུམ་ཡོད་པར་ཐལ་ཏེ། འགྲུབ་བྱེད་ཀྱི་རྒྱུ་འབྲས་ལ་སྐྱེ་སྲིད་གཞན་
གྱིས་བར་མ་ཆོད་པ་དགོས་པའི་ཕྱིར། རྩ་རྟགས་གཉིས་པ་མ་རིག་བག་ཆགས་ཀྱི་ས་དང་ཟག་པ་མེད་
པའི་ལས་ལ་བརྟེན་ནས་ཡིད་ཀྱི་རང་བཞིན་གྱི་ལུས་བླངས་པའི་བྱང་འཕགས་ཀྱི་རྒྱུད་ལ་ཀུན་གཞི་རྣམ་
ཤེས་མེད་པར་ཐལ། དེའི་རྒྱུད་ལ་རྣམ་སྨིན་གྱི་ཕུང་པོ་མེད་པའི་ཕྱིར་ཏེ། དེའི་རྒྱུད་ཀྱི་ཡིད་ཀྱི་རང་བཞིན་
གྱི་ལུས་དེ་རྣམ་སྨིན་གྱི་ཕུང་པོ་མ་ཡིན་པའི་ཕྱིར་ཏེ། དེ་རང་རྒྱུ་ཟག་བཅས་ཀྱི་ལས་ལས་མ་འབྱུང་བའི་
ཕྱིར། ཁྱད་པར་དགྲ་བཅོམ་ཉིད་ནས་དེ་བཟློག་གོ་ཞེས་པའི་ལུང་དོན་འཆད་ཚུལ་མི་འཐད་དེ། དེ་ལྟར་ན་
ས་བརྒྱད་པ་དང་དགྲ་བཅོམ་ཐོབ་ནས་དེ་བཟློག་པར་འཆད་རིགས་པར་ཐལ་བའི་སྐྱོན་ཡོད་པའི་ཕྱིར།
དེ་གཉིས་ཐོབ་ནས་དེ་ལ་དམིགས་ཏེ་བདག་ཏུ་འཛིན་པའི་ཉོན་ཡིད་མངོན་གྱུར་བ་བཟློག་པའི་ཕྱིར། ལན་
མེད་དོ། ཀུན་གཞི་དེ་ཉིད་སྒྲུབ་པ་ལ། ལུང་དང་རིགས་པ་གཉིས་ལས། དང་པོ་ནི། མངོན་པའི་མདོ་



300
ཀུན་གཞི་སྒྲུབ་བྱེད་ཀྱི་རིགས་པ།
མཚན་ཉིད་ཀུན་བཏུས།
ལས། ཐོག་མ་མེད་པའི་དུས་ཀྱི་ཁམས། །ཆོས་རྣམས་ཀུན་གྱི་གནས་ཡིན་ཏེ། །དེ་ཡོད་པས་ན་འགྲོ་བ་
ཀུན། །མྱ་ངན་འདས་པའང་ཐོབ་པར་འགྱུར། །ཞེས་དང༌
། ལང་གཤེགས་ལས། དེ་བཞིན་གཤེགས་
པའི་སྙིང་པོ་ནི། །རྣམ་ཤེས་བདུན་དང་ལྷན་ཅིག་གནས། །ཞེས་དང་། རྒྱན་སྟུག་པོ་བཀོད་པ་ལས། ཇི་
ལྟར་ཟླ་བ་སྐར་ཚོགས་དང་། །ལྷན་ཅིག་མཁའ་ལ་གནས་པ་ལྟར། །དེ་བཞིན་ཀུན་གཞི་རྣམ་ཤེས་ཀྱང་།
རྣམ་ཤེས་བདུན་དང་ལྷན་ཅིག་གནས། ཞེས་དང་། །དགོངས་འགྲེལ་ལས། ལེན་པའི་རྣམ་པར་ཤེས་པ་
ཟབ་ཅིང་ཕྲ། །ས་བོན་ཐམས་ཅད་ཆུ་བོའི་རྒྱུན་བཞིན་འབབ། །བདག་ཏུ་རྟོག་པར་གྱུར་ན་མི་རུང་ཞེས། །བྱིས་
པ་རྣམས་ལ་ངས་ནི་དེ་མ་བསྟན། ཞེས་གསུངས། གཉིས་པ་ནི། ཐེག་བསྡུས་ལས། ལེན་པ་དང་པོ་
གསལ་བ་དང་། སེམས་མེད་སྙོམས་པར་འཇུག་པ་དང་། །ས་བོན་ལས་དང་ལུས་ཚོར་དང་། །དེ་བཞིན་
འཆི་འཕོ་མི་རུང་འགྱུར། །ཞེས་པ་རིགས་པ་བརྒྱད་གསུངས་པའི་དང་བོ་ནི། ལེན་པ་མི་རུང་ཞེས་པ་སྟེ་
སོ་སྐྱེ་ཐ་མལ་པ་ཡང་སྲིད་དུ་ཉིང་མཚམས་མི་སྦྱོར་བར་ཐལ། དེའི་རྒྱུད་ལ་ཀུན་གཞི་མེད་པ་གང་ཞིག །འཇུག་
སེམས་ཀྱིས་ཉིང་མཚམས་མི་སྦྱོར་བའི་ཕྱིར། དང་པོ་ཁས་བླངས། ཕྱི་མ་དེར་ཐལ། ཉིང་མཚམས་སྦྱོར་
སེམས་ཡིན་ན། རང་གི་རིགས་འདྲ་ཐོག་མེད་ནས་ཡོད་དགོས་པ་གང་ཞིག །འཇུག་ཤེས་རྣམས་ཡུལ་
དབང་ཕྲད་པ་ལ་བརྟེན་ནས་གསར་དུ་གྲུབ་པའི་ཕྱིར། རིགས་པ་གཉིས་བ་ནི། དང་པོ་མི་རུང་། ཞེས་
པས་བསྟན་ཏེ། ཁོ་ན་རེ། སོ་སྐྱེ་ཐ་མལ་པའི་རྒྱུད་ལ་ཀུན་གཞི་ཡོད་ན་དེ་དང་དུས་མཉམ་དུ་འཇུག་ཤེས་
དྲུག་ཡོད་དགོས་པས་གང་ཟག་གཅིག་གི་རྒྱུད་ལ་བློ་རྫས་ཐ་དད་པ་དུ་མ་ཅིག་ཅར་དུ་སྐྱེ་བ་ཡོད་པར་ཐལ་
ལོ། ཞེ་ན། འདོད་པ་ཡིན་ཏེ། སོ་སྐྱེ་ཐ་མལ་པའི་རྒྱུད་ལ་འཇུག་ཤེས་དྲུག་གི་དངོས་རྒྱུ་ཚོགས་པ་ཚང་བ་
ན་ཡིད་ཀྱི་རྣམ་ཤེས་གཅིག་པུ་ཁོ་ན་དང་པོར་སྐྱེ་བ་མི་རིགས་པའི་ཕྱིར། རིགས་བ་གསུམ་པ་ནི། གསལ་
བ་མི་རུང་ཞེས་པས་བསྟན་ཏེ། སོ་སྐྱེའི་རྒྱུད་ལ་སྔོན་འཛིན་མིག་ཤེས་དང༌། སྔོན་པོ་དྲན་པའི་དྲན་ཤེས་
གཉིས་དུས་ཅིག་ཅར་དུ་མེད་པར་ཐལ། དེའི་རྒྱུད་ལ་བློ་དུ་མ་ཅིག་ཅར་སྐྱེ་བ་མེད་པའི་ཕྱིར། མ་གྲུབ་ན།
ཀུན་གཞི་མེད་པ་འགལ། འདོད་ན། མིག་སྔོན་པོ་ལ་བལྟ་བཞིན་པའི་དུས་ཀྱི་སྔོན་པོ་དྲན་ཤེས་དང༌། དེ་མ་



301
མཚན་ཉིད་ཀུན་བཏུས། ཀུན་གཞི་སྒྲུབ་བྱེད་ཀྱི་རིགས་པ།
ཡིན་པའི་སྔོན་པོ་དྲན་པའི་དྲན་ཤེས་གཉིས་ལ་སྔོན་པོ་དྲན་ལམ་དུ་གསལ་མི་གསལ་གྱི་ཁྱད་པར་མེད་
པར་ཐལ། འདོད་པའི་ཕྱིར། བཞི་བ་ནི། སེམས་མེད་སྙོམས་འཇུག་མི་རུང་ཞེས་པས་བསྟན་ཏེ། འགོག་
པ་ལ་མཉམ་པར་གཞག་བཞིན་པའི་གང་ཟག་དེའི་སྲོག་དབང་ཆོད་པར་ཐལ། དེའི་རྒྱུད་ལ་ཀུན་གཞི་
མེད། འཇུག་ཤེས་འགགས་པའི་ཕྱིར། ལྔ་བ་ནི། ས་བོན་མི་རུང་ཞེས་པས་བསྟན་ཏེ། སོ་སྐྱེའི་རྒྱུད་ལ་མི་
དགེ་བའི་སེམས་ཀྱི་དེ་མ་ཐག་ཏུ་དགེ་སེམས་སྐྱེ་བ་མེད་པར་ཐལ། དེའི་རྒྱུད་ལ་དགེ་སེམས་ཀྱི་ས་བོན་
མེད་པའི་ཕྱིར་ཏེ། དེའི་རྒྱུད་ལ་ཀུན་གཞི་མེད། མི་དགེ་བའི་སེམས་ཀྱི་ས་བོན་མི་བྱེད་པའི་ཕྱིར། དྲུག་
བ་ནི། ལས་མི་རུང་ཞེས་པས་བསྟན་ཏེ། སྐྱེས་བུ་ལྷས་བྱིན་ལམ་ལ་འགྲོ་བའི་ཚེ་རྐང་པ་འདེགས་འཇོག་གི་
བྱ་བ་ལ་སོགས་པའི་ལས་སུ་སྣང་བའི་རྣམ་རིག་དང་། འགྲོ་བ་པོའི་གང་ཟག་ཏུ་སྣང་བའི་རྣམ་རིག་དང་།
གང་དུ་འགྲོ་བའི་ཡུལ་དུ་སྣང་བའི་རྣམ་རིག་གསུམ་ཅིག་ཅར་སྐྱེ་བ་མེད་པར་ཐལ། སྐྱེས་བུ་ལྷས་བྱིན་གྱི་
རྒྱུད་ལ་བློ་དུ་མ་ཅིག་ཅར་སྐྱེ་བ་མེད་པའི་ཕྱིར་ཏེ། ཀུན་གཞི་མེད་པའི་ཕྱིར། བདུན་པ་ནི། ལུས་ཚོར་མི་
རུང་ཞེས་པས་བསྟན་ཏེ། སྐྱེས་བུ་ལྷས་བྱིན་ཡིད་ནང་དུ་མཉམ་པར་བཞག་པའི་ཚེ་ལུས་ཤེས་འཁོར་གྱི་
ཚོར་བ་བདེ་སྡུག་མྱོང་བའི་ཤེས་པ་མེད་པར་ཐལ། ཡིད་ཤེས་ནི་ནང་དུ་མཉམ་པར་བཞག རྟེན་ཀུན་གཞི་
མེད་པའི་ཕྱིར། བརྒྱད་བ་ནི། དེ་བཞིན་འཆི་འཕོ་མི་རུང་ཞེས་པས་བསྟན་ཏེ། སྐྱེས་བུ་ལྷས་བྱིན་འཆི་
འཕོ་བའི་ཚེ་ཀུན་གཞིས་ཟིན་པ་དང་མ་ཟིན་པའི་དྲོད་རིམ་གྱིས་བསྡུས་ནས་འཆི་འཕོ་མི་རིགས་པར་ཐལ།
རྟེན་ཀུན་གཞི་མེད་པའི་ཕྱིར། དེ་ལྟར་ན་དམིགས་པ་ནང་བག་ཆགས་དང་སྣོད་བཅུད་ཀྱི་འཇིག་རྟེན་སོགས་
ལ་དམིགས་ནས་རྣམ་པ་རིས་སུ་མ་ཆད་པར་ལྟ་བས་རབ་ཏུཕྱེ་བའི་མ་སྒྲིབ་ལུང་མ་བསྟན་གྱི་ངོ་བོར་གྱུར་
པའི་གཙོ་བོ་རྣམ་རིག་དེ། ཀུན་གཞིའི་རྣམ་ཤེས་ཀྱི་འཇོག་བྱེད་ཡིན་ཏེ། བསྒྲུབས་ཟིན་པ་དེའི་ཕྱིར། །
གཉིས་པ་ལྷག་མ་རྣམས་ཀྱིས་ཡིད་རྣམ་པ་གཉིས་དང་རྣམ་པར་ཤེས་པ་དྲུག་འཆད་པ་གྲུབ་སྟེ།
ཡིད་གང་ཞེ་ན། གང་དུས་རྟག་ཏུ་རློམ་སེམས་པའི་བདག་ཉིད་དང་། ཀུན་གཞི་རྣམ་པར་ཤེས་པ་ལ་
དམིགས་པ་དང༌། ཉོན་མོངས་པ་བཞི་པོ་བདག་ཏུ་ལྟ་བ་དང་། བདག་ལ་ཆགས་པ་དང་། ངའོ་སྙམ་པའི་



302
ཉོན་ཡིད་བཤད་པ།
མཚན་ཉིད་ཀུན་བཏུས།
ང་རྒྱལ་དང་། མ་རིག་པ་དང་མཚུངས་པར་ལྡན་པ་སྟེ། དེ་ཡང་ལམ་མངོན་དུ་གྱུར་པ་དང་འགོག་པའི་
སྙོམས་པར་འཇུག་པ་དང་། མི་སློབ་པའི་ས་མ་གཏོགས་པར་དགེ་བ་དང་མི་དགེ་བ་དང་ལུང་དུ་མ་བསྟན་
པ་ཐམས་ཅད་དུ་འགྲོ་བ་དང་། ཞེས་པས། ཉོན་ཡིད་དང་དོན་དམ་པའི་ཡིད་ཤེས་འཆད། གང་ཡང་རྣམ་
པར་ཤེས་པ་དྲུག་པོ་དག་འགགས་མ་ཐག་པའི་རྣམ་པར་ཤེས་པའོ། །ཞེས་པས་གནས་སྐབས་ཡིད་ཤེས་
འཆད། །རྣམ་པར་ཤེས་པ་གང་ཞེ་ན། ཞེས་སོགས་ཀྱིས་རྣམ་པར་ཤེས་པ་དྲུག་པོ་དེ་འཆད་པའི་ཕྱིར།
དང་པོ་གྲུབ་སྟེ། ཉོན་ཡིད་དེ་ཉིད་ཁྱད་པར་དྲུག་ལྡན་དུ་འཆད་པའི་ཕྱིར་ཏེ། ངོ་བོའི་ཁྱད་པར་སྒྲིབ་ལུང་
མ་བསྟན་ཡིན་པ་དམིགས་པའི་ཁྱད་པར་ཀུན་གཞིལ་དམིགས་པ། རྣམ་པའི་ཁྱད་པར་དེ་ལ་དམིགས་ནས་
ངར་སེམས་པའི་རྣམ་པ་ཅན། གྲོགས་ཀྱི་ཁྱད་པར་སེམས་བྱུང་ཀུན་འགྲོ་ལྔ་འདོད་ཆགས་ང་རྒྱལ་མ་རིག་
པ་བདག་ཏུ་ལྟ་བ་དེ་དགུ་དང་འགྲོགས་པ། འཇུག་པའི་ཁྱད་པར་མཉམ་གཞག་ཟག་མེད་ཀྱི་ལམ་མངོན་
དུ་གྱུར་པ་དང་འགོག་པའི་སྙོམས་པར་འཇུག་པ་དང་། མི་སློབ་པའི་ས་དང་གསུམ་ཐོབ་པའི་སྐབས་མ་
གཏོགས་པར་འཇུག་པ། ལྡོག་པའི་ཁྱད་པར་དང་པོ་གཉིས་ཀྱི་དུས་ན་གནས་སྐབས་ལྡོག་ཕྱི་མ་མི་སློབ་
པའི་ས་ཐོབ་ན་ཟད་པར་ལྡོག་པའི་ཕྱིར། ཉོན་ཡིད་དེ་ཉིད་སྒྲུབ་བ་ལ། ལུང་རིགས་གཉིས་ལས། ལུང་ནི་
ལང་གཤེགས་ལས། རྣམ་པར་ཤེས་པ་བརྒྱད་ཉིད་དང་། །ཆོས་ལྔ་དང་ནི་རང་བཞིན་གསུམ། བདག་
མེད་གཉིས་ཀྱི་དངོས་པོར་ནི། །ཐེག་པ་ཆེན་པོ་ཡང་དག་བཤད། །ཅེས་དང༌། སེམས་ནི་ཀུན་གཞི་རྣམ་
པར་ཤེས། །ངར་སེམས་བདག་ཉིད་ཡིད་ཡིན་ནོ། །ཞེས་དང་། ལུང་ཕྲན་ཚེགས་ལས། ཉོན་མོངས་ཅན་
ཡིད་རྟག་ཏུ་ནི། །ཉོན་མོངས་ལྷན་ཅིག་སྐྱེ་ཞིང་འབྱུང་། ཞེས་གསུངས། གཉིས་བ་རིགས་པ་ནི། ཐེག་
བསྡུས་སུ། མ་འདྲེས་པ་ཡི་མ་རིག་མེད། །ལྔ་པོ་རྣམས་དང་འདྲ་བ་དང༌། །སྙོམས་པར་འཇུག་པའི་བྱེ་
བྲག་དང་། །དེ་ཡི་ངེས་ཚིག་མི་རུང་འགྱུར། །འདུ་ཤེས་མེད་པའི་སྐྱེ་བའི་རྒྱུན། །ངར་འཛིན་མེད་པའི་
སྐྱོན་དུ་འགྱུར། །ཉོན་མོངས་ཅན་གྱི་ཡིད་མེད་ན། །སྡེ་སྣོད་གསུམ་པོ་འགལ་བར་གྱུར། །ཞེས་རིགས་པ་
དྲུག་གསུངས་པའི་ཕྱིར། དང་པོ་ནི། མ་འདྲེས་པ་ཡི་མ་རིག་མེད། །ཅེས་པ་སྟེ། ཉོན་ཡིད་འབའ་ཞིག་གི་



མཚན་ཉིད་ཀུན་བཏུས།
303
ཉོན་ཡིད་སྒྲུབ་བྱེད་ཀྱི་རིགས་པ།
འཁོར་དུ་བྱུང་བའི་མ་རིག་པ་མེད་པར་ཐལ། ཉོན་ཡིད་མེདཔའི་ཕྱིར། གཉིས་པ་ནི། ལྔ་པོ་རྣམས་དང་
འདྲ་བ་དང་། ཞེས་པ་སྟེ། ཉོན་ཡིད་ཡོད་པར་ཐལ། ཡིད་ཀྱི་རྣམ་པར་ཤེས་པ་ལ་སྒོ་ལྔའི་དབང་ཤེས་
དང་འདྲ་བར་བདག་རྐྱེན་ཡིད་དབང་ལ་བརྟེན་པ་ཡོད་པ་གང་ཞིག །དེ་ཡོད་ན་ཉོན་ཡིད་ཡོད་དགོས་
པའི་ཕྱིར། གསུམ་པ་ནི། སྙོམས་པར་འཇུག་པའི་བྱེ་བྲག་དང༌། ཞེས་པ་སྟེ། འགོག་པའི་སྙོམས་འཇུག་
གི་ཚེ་ཉོན་ཡིད་འགོག འདུ་ཤེས་མེད་པའི་སྙོམས་འཇུག་གི་ཚེ་མི་འགོག་པའི་ཁྱད་པར་མི་འཐད་པར་
ཐལ། ཉོན་ཡིད་མེད་པའི་ཕྱིར། བཞི་བ་ནི། དེ་ཡི་ངེས་ཚིག་མི་རུང་འགྱུར་ཞེས་པ་སྟེ། ཉོན་ཡིད་ཀྱི་ངེས་
ཚིག་ལ་ངར་སེམས་པ་ཞེས་བཤད་པ་མི་འཐད་པར་ཐལ། ཉོན་ཡིད་མེད་པའི་ཕྱིར། ལྔ་བ་ནི། འདུ་ཤེས་
མེད་པའི་ཞེས་སོགས་རྐང་པ་གཉིས་ཀྱིས་ཏེ། འདུ་ཤེས་མེད་པའི་སྙོམས་འཇུག་ལ་གནས་པའི་གང་ཟག་
གི་རྒྱུད་ལ་སྐྱེ་ནས་མ་ཤི་བར་ལ་རྒྱུན་མ་ཆད་པར་འབྱུང་བའི་ངར་འཛིན་གྱི་བློ་མེད་པར་ཐལ། ཉོན་ཡིད་
མེད་པ་གང་ཞིག །འཇུག་ཤེས་འགགས་པའི་ཕྱིར། འདོད་ན། འཕགས་པར་ཐལ་ལོ། །དྲུག་པ་ནི། ཉོན་
མོངས་ཅན་གྱི་ཡིད་མེད་ན་ཞེས་སོགས་རྐང་པ་གཉིས་ཀྱིས་ཏེ། སོ་སྐྱེ་ཐ་མལ་པས་ཡིད་དགེ་བ་ལ་གནས་
ནས་སྦྱིན་པ་གཏོང་བའི་ཚེ། བདག་ནི་གཏོང་བ་པོའོ་སྙམ་པའི་ངར་འཛིན་མེད་པར་ཐལ། ཉོན་ཡིད་མེད་
པའི་ཕྱིར། འདོད་ན། དགེ་སེམས་དང་ངར་འཛིན་རྒྱུད་ལྡན་གྱི་གཞི་མཐུན་མེད་པར་ཐལ་ལོ། །དེ་ལྟར་
ན་དམིགས་པ་ཀུན་གཞི་ལ་དམིགས་ནས་རྣམ་པ་ངར་སེམས་པས་རབ་ཏུ་ཕྱེ་བའི་གཙོ་བོ་རྣམ་རིག་དེ།
ཉོན་ཡིད་ཀྱི་འཇོག་བྱེད་ཡིན་ཏེ། བསྒྲུབས་ཟིན་པའི་ཕྱིར། སུམ་ཅུ་པར། གོང་དུ་སྐྱེ་བ་དེ་ཡི་འོ། ཞེས་
འབྱུང་བ་ཉིད་ཀྱིས། གང་ཟག་འདོད་ཁམས་པ་ཡིན་ན་བསམ་གཏན་གྱི་དངོས་གཞིའི་སྙོམས་འཇུག་བཞི་
ཀ་ཐོབ་ཀྱང་། དེའི་རྒྱུད་ཀྱི་ཉོན་ཡིད་འདོད་པའི་སས་བསྡུས་སུ་བྱ་དགོས་ལ། དེ་ལྟར་བྱས་ན་འདོད་པའི་
སས་བསྡུས་ཀྱི་ཉོན་ཡིད་སྤངས་ནས་གཟུགས་ཀྱི་སས་བསྡུས་ཉོན་ཡིད་མ་སྤངས་པ་མི་འོང་བས་ཁམས་
གསུམ་གྱི་སས་བསྡུས་པའི་ཉོན་ཡིད་ལ་སྤངས་དཀའ་སླ་མེད་པར་ཤེས་པར་བྱའོ། ཡང་ཁོ་ན་རེ། རྣམ་
ཤེས་ཚོགས་དྲུག་ལས་ལོགས་སུ་ཀུན་གཞི་ཉོན་ཡིད་འཆད་པ་མི་འཐད་དེ། །དེ་གཉིས་རྣམ་ཤེས་ཚོགས་



304
ཁམས་ཀྱི་རྣམ་པར་བཞག་པ། ། མཚན་ཉིད་ཀུན་བཏུས།
དྲུག་གང་རུང་ཡིན་པའི་ཕྱིར་ཏེ། ཡིད་ཀྱི་རྣམ་ཤེས་ཡིན་པའི་ཕྱིར། ཞེ་ན་མ་ཁྱབ་སྟེ། དད་པའི་དབང་པོ་
ཡིན་ན་བྱང་ཕྱོགས་སོ་བདུན་གང་རུང་ཡིན་པས་མ་ཁྱབ་པ་ལྟ་བུ་ཡིན་པའི་ཕྱིར། ཁ་ཅིག །རྟགས་མ་གྲུབ་
ཀྱི་ལན་བྱེད་པ་མི་འཐད་དེ། དེ་ནི་རང་གི་ཐུན་མོང་མ་ཡིན་པའི་བདག་རྐྱེན་ཡིད་དབང་ལ་བརྟེན་ནས་
བྱུང་བའི་རྣམ་ཤེས་ཡིན་པའི་ཕྱིར། །
གཉིས་པ་ཁམས་ཀྱི་རྣམ་པར་བཞག་པ་གང་ཞེ་ན། ཞེས་པ་ནས་རྣམ་པ་བཅུ་དྲུག་གི་བདག་ཉིད་
ནི་ཆོས་ཀྱི་ཁམས་སོ། །ཞེས་པའི་བར་གྱིས་ཁམས་ཀྱི་རྣམ་པར་གཞག་པ་འཆད་པ་གྲུབ་སྟེ། གཟུགས་
ཀྱི་ཕུང་པོ་གང་ཡིན་པ་དེ་ནི་ཁམས་བཅུ་སྟེ་ཞེས་སོགས་ཀྱིས་གཟུགས་ཕུང་ལ་མིག་ཁམས་སོགས་གཟུགས་
ཅན་གྱི་ཁམས་བཅུ་བཞག་པར་འཆད། ཚོར་བའི་ཕུང་པོ་དང་ཞེས་སོགས་ཀྱིས་ཕུང་པོ་བར་པ་གསུམ་
ཆོས་ཁམས་ཀྱི་ཕྱོགས་གཅིག་གིས་བསྡུས་པར་འཆད། རྣམ་པར་ཤེས་པའི་ཕུང་པོ་གང་ཡིན་པ་ཞེས་
སོགས་ཀྱིས་རྣམ་ཤེས་ཀྱི་ཕུང་པོ་ལ་མིག་གི་རྣམ་པར་ཤེས་པའི་ཁམས་ལ་སོགས་པ་བདུན་བཞག་པར་
འཆད། ཁམས་རྣམས་ཀྱི་ནང་ནས་ཞེས་སོགས་གཞུང་ལྷག་མ་རྣམས་ཀྱིས་ཆོས་ཁམས་གསུམ་བྱེ་བྲག་ཏུ་
འཆད་པའི་ཕྱིར། ཕྱི་མ་འདི་གྲུབ་སྟེ། ཕུང་པོས་ཆོས་ཁམས་ཀྱི་ཕྱོགས་གཅིག་འདུས་མ་བྱས་མ་བསྡུས་
པར་འཆད་ཅིང་། གཞུང་ལྷག་མ་རྣམས་ཀྱིས་འདུས་མ་བྱས་རྒྱས་པར་འཆད་པའི་ཕྱིར། དེ་ཡང་ཆོས་དགེ་
བ་རྣམས་ཀྱི་དེ་བཞིན་ཉིད་གང་ཞེ་ན། བདག་མེད་པ་རྣམ་པ་གཉིས་དང་ཞེས་དེ་བཞིན་ཉིད་འདུས་མ་བྱས་
སུ་འཆད་པའི་སྐབས་སུ། བདག་མེད་གཉིས་གསུངས་པ་ནི། གང་ཟག་གི་བདག་མེད་དེ་གང་ཟག་གི་
བདག་བཀག་པའི་དེ་བཞིན་ཉིད་ཡིན་པ་ལ་དགོངས་ཀྱི། སྤྱིར་དེ་བཞིན་ཉིད་དང་སྟོང་ཉིད་སོགས་སུ་
ཁས་བླང་བར་མི་བྱའོ།
གསུམ་པ་སྐྱེ་མཆེད་ཀྱི་རྣམ་པར་གཞག་པ་གང་ཞེ་ན། ཞེས་པ་ནས། ཡིད་ཀྱི་སྐྱེ་མཆེད་དོ་ཞེས་
པའི་བར་གྱིས་སྐྱེ་མཆེད་ཀྱི་རྣམ་པར་གཞག་པར་གྲུབ་སྟེ། གཟུགས་ཅན་གྱི་ཁམས་བཅུ་པོ་གཟུགས་ཅན་
གྱི་སྐྱེ་མཆེད་བཅུ་དང༌། རྣམ་ཤེས་ཀྱི་ཁམས་བདུན་པོ་ཡིད་ཀྱི་སྐྱེ་མཆེད་དང་། ཆོས་ཁམས་ཆོས་ཀྱི་སྐྱེ་



མཚན་ཉིད་ཀུན་བཏུས།
སྐྱེ་མཆེད་ཀྱི་རྣམ་པར་གཞག་པ།
305
མཆེད་དུ་ཟད་པར་བསྟན་ཅིང་ཕུང་ཁམས་སྐྱེ་མཆེད་མཐའ་དག་གཟུགས་ཅན་གྱི་ཕུང་པོ་དང་ཆོས་ཁམས་
དང་ཡིད་ཀྱི་སྐྱེ་མཆེད་གསུམ་དུ་ཡང་འདུས་པར་འཆད་པའི་ཕྱིར། འོ་ན། ཁམས་ཀྱི་རྣམ་གཞག་གོང་དུ་
བཤད་པ་ལྟར་ཡིན་ན། མིག་དང་མིག་གི་ཁམས་ཡིད་དང་ཡིད་ཀྱི་ཁམས་ལ་ཁྱད་པར་ཡོད་དམ་ཞེ་ན།
ཡོད་དེ། མིག་ཡིན་ལ་མིག་གི་ཁམས་མ་ཡིན་པ་ཡང་ཡོད་དེ། དགྲ་བཅོམ་པ་ཐ་མའི་མིག་གོ །མིག་གི་
ཁམས་ཡིན་ལ་མིག་མ་ཡིན་པའང་ཡོད་དེ། སྒོ་ངའི་ནང་ན་འདུག་པ་དང་། ཞེས་སོགས་དང་། ཡིད་ཡིན་
ལ་ཡིད་ཁམས་མ་ཡིན་པའང་ཡོད་དེ། དགྲ་བཅོམ་པ་ཐ་མའི་ཡིད་དོ། །ཡིད་ཀྱི་ཁམས་ཡིན་ལ་ཡིད་མ་
ཡིན་པ་ཡང་ཡོད་དེ། འགོག་པ་ལ་སྙོམས་པར་ཞུགས་པའི་ཡིད་ཀྱི་ཁམས་སོ། ཞེས་སོགས་འབྱུང་བ་
ལས། ལྷག་མེད་མྱང་འདུས་མངོན་དུ་བྱེད་ཁ་མའི་དགྲ་བཅོམ་པའི་མིག་དེ་མིག་དང་རང་འབྲས་མིག་ཕྱི་
མ་བསྐྱེད་པའི་མིག་མ་ཡིན་པའི་མུདང་། སྒོ་ངའི་ནང་གི་མིག་མ་དོད་པ་རང་འབྲས་མིག་ཕྱི་མའི་རྒྱུ་ཡིན་ལ།
མིག་མ་ཡིན་པའི་མུར་འཆད་ཅིང་། གཞན་ཉིད་གོ་སླ་བའི་ཕྱིར། དང་པོ་གྲུབ་སྟེ། ཁམས་ཀྱི་དོན་རྒྱུའི་
དོན་དུ་བཤད་པ་དང་། རང་གི་མཚན་ཉིད་འཛིན་པའི་དོན་དུ་བཤད་པ་གཉིས་ལས་གྲུབ་པའི་ཕྱིར། དེ་
སྐད་བཤད་པར་བྱ་ཡི། སྒྲས་ཟིན་ལྟར་མི་བྱ་སྟེ། དགྲ་བཅོམ་པ་ཐ་མའི་མིག་མིག་ཁམས་མ་ཡིན་ན།
ཁམས་བཅོ་བརྒྱད་པོ་གང་དུ་ཡང་མི་འཐད་པས། གཞི་མ་གྲུབ་པར་འགྱུར་བའི་ཕྱིར། ཡིད་དང་ཡིད་
ཁམས་སོགས་ལའང་དེས་འགྲེ། དེ་དག་ཀྱང་མཐར་ག་ཐེག་པ་གསུམ་དུ་གྲུབ་པར་འདོད་པ་དང༌། ལྷག་
མེད་ཀྱི་ཚེ་རིག་པའི་རྒྱུན་ཆད་པར་འདོད་པའི་དབང་དུ་བྱས་ཀྱི། སེམས་ཙམ་པ་ཐམས་ཅད་ཀྱིས་དེ་ལྟར་
བཞེད་པ་ནི་མ་ཡིན་ཏེ། རིགས་པའི་རྗེ་འབྲང་གི་སེམས་ཙམ་པས་མཐར་ཐུག་ཐེག་པ་གཅིག་ཏུ་གྲུབ་པ་
འདོད་པའི་ཕྱིར།
འོ་ན། ཡུལ་རྟེན་དབང་པོ་གསུམ་ས་མཚུངས་རྣམ་གཞག་ཇི་ལྟ་བུ་ཞེ་ན་བཤད་དུ་ཡོད་དེ། དེའི་
ས་པའི་མིག་གིས་དེའི་ས་པའི་གཟུགས་རྣམས་མཐོང་བའང་ཡོད་ཅེས་སོགས་འབྱུང་བ་ལས། གོང་སའི་
མིག་དང་རྣ་བས་འོག་སའི་གཟུགས་དང་སྒྲ་མཐོང་བ་དང་ཐོས་པ་རུང་ཡང་འོག་སའི་མིག་དང་རྣ་བས་གོང་



306
གོ་རིམ་དང་སྒྲ་དོན།
མཚན་ཉིད་ཀུན་བཏུས།
སའི་གཟུཌ་དང་སྒྲ་མཐོང་ཐོས་མི་རུང༌། འདོད་རྟེན་པས་ཁམས་གོང་མའི་མིག་སྐྱེས་པ་ཡོད་ཀྱང་།
གཟུགས་ཁམས་པས་འོག་མའི་སྐྱེད་པ་མེད་པའི་ཕྱིར་དང་། སྣ་ལྕེ་ལུས་གསུམ་ནི་ཡུལ་འཕྲད་ནས་འཛིན་
པས་ཐམས་ཅད་མཚུངས་ཤིང་། དེ་གསུམ་ལ་བརྟེན་ནས་མངོན་ཤེས་ཀྱང་སྐྱེད་དུ་མི་རུང་བའི་ཕྱིར། །
དྲུག་པ་གོ་རིམ་ངེས་པའི་རྒྱུ་མཚན་ཡོད་དེ། ཅིའི་ཕྱིར་ཕུང་པོ་རྣམས་གོ་རིམ་བཞིན་དུ་བཀླགས་
ཤེ་ན། ཞེས་སོགས་ཀྱིས་ཕུང་པོའི་གོ་རིམ་དང༌། ཅིའི་ཕྱིར་ཁམས་རྣམས་གོ་རིམ་བཞིན་དུ་བཀླགས་ཤེ་
ན། ཞེས་སོགས་ཀྱིས་ཁམས་ཀྱི་གོ་རིམ་དང་། ཁམས་ཇི་ལྟ་བ་བཞིན་དུ་ཞེས་སོགས་ཀྱིས་སྐྱེ་མཆེད་ཀྱི་གོ་
རིམ་དེ་དང་འདྲ་བར་བསྟན་པའི་ཕྱིར། གོ་རིམ་ངེས་ཚུལ་ཡང་མཛོད་ཀྱི་དཀའ་འགྲེལ་ལྟར་ཤེས་པར་བྱ་
བའི་ཕྱིར། །
བདུན་པ་སྒྲ་དོན་ཡོད་དེ། ཕུང་པོའི་དོན་གང་ཞེ་ན། ཞེས་སོགས་ཀྱིས་ཕུང་པོའི་སྒྲ་དོན་དེ་འཆད།
ཁམས་ཀྱི་དོན་གང་ཞེ་ན་ཞེས་སོགས་ཀྱིས་ཁམས་ཀྱི་སྒྲ་དོན་དེ་འཆད། སྐྱེ་མཆེད་ཀྱི་དོན་གང་ཞེ་ན། ཞེས་
སོགས་ཀྱིས་སྐྱེ་མཆེད་ཀྱི་དོན་དེ་འཆད་པའི་ཕྱིར་ཏེ། ཕུང་པོ་ཞེས་བྱ་སྤངས་པ་དང་། །ཕྲག་པ་སྡོང་པོ་ཆ་
ཉིད་ལའོ། །ཞེས་གསུངས་པ་ལྟར། དུ་མ་སྤུངས་པས་ན་ཕུང་པོ་ཞེས་པ་དང་ཁུར་ཁྱེར་བས་ཕྲག་པ་སོགས་
སུ་བརྗོད། རང་གི་མཚན་ཉིད་འཛིན་པས་ན་ཁམས་དང་། རང་འབྲས་ཁམས་ཕྱི་མ་བསྐྱེད་པས་ན་
ཁམས་ཞེས་བརྗོད། སེམས་སེམས་བྱུང་རྣམས་སྐྱེ་ཞིང་མཆེད་པར་བྱེད་པས་ན་སྐྱེ་མཆེད་ཅེས་པའི་སྒྲ་དོན་
གསུངས་པའི་ཕྱིར།
བརྒྱད་པ་ཕུང་པོ་ལྔའི་དཔེ་བཤད་པ་ཡོད་དེ། གཟུགས་ནི་དབུ་བ་རྡོས་པ་ལྟ་བུའོ། །ཞེས་སོགས་
ཀྱིས་འཆད་པའི་ཕྱིར། །
དགུ་པ་ཆོས་གསུམ་གྱི་རྣམ་པའི་རབ་དབྱེ་བཤད་པ་ཡོད་དེ། ཕུང་པོ་དང་ཁམས་དང་སྐྱེ་མཆེད་
རྣམས་ཀྱིས་རབ་ཏུ་དབྱེ་བ་གང་ཞེ་ན་ཞེས་སོགས་ཀྱིས་རྫས་བཏགས། ཀུན་རྫོབ་ཏུ་ཡོད་པ་དོན་དམ་དུ་
ཡོད་པ། ཤེས་པར་བྱ་བ་རྣམ་པར་ཤེས་པར་བྱ་བ་སོགས་རྣམ་པའི་རབ་དབྱེ་མཐའ་ཡས་པ་འཆད་པའི་



མཚན་ཉིད་ཀུན་བཏུས།
རྟེན་འབྲེལ་ཡན་ལག་བཅུ་གཉིས་བཤད་པ།
307
-
-
--
ཕྱིར།
རྣམ་པའི་རབ་དབྱེ་དེ་རྣམས་ལས་རྟོགས་དཀའ་བ་འདུས་བྱས་ཀྱི་རྟེན་འབྲེལ་ནི། མདོར། དགེ་
སློང་དག་འདི་ཡོད་ན་འདི་འབྱུང་། འདི་སྐྱེ་བའི་ཕྱིར་འདི་སྐྱེ་སྟེ། འདི་ལྟར་མ་རིག་པའི་རྐྱེན་གྱིས་འདུ་བྱེད་
ཅེས་སོགས་གསུངས་པའི་དགོངས་པ་གཞུང་གིས་འགྲེལ་ཚུལ་ཡོད་དེ། མཚན་ཉིད་ཀྱིས་ཇི་ལྟ་བུ་ཞེ་ན།
གཡོ་བ་མེད་པའི་རྐྱེན་ལས་བྱུང་བ་དང་། མི་རྟག་པའི་རྐྱེན་ལས་བྱུང་བ་དང་། ནུས་པའི་རྐྱེན་ལས་བྱུང་
བའི་ཕྱིར་རོ། ཞེས་པའི་འདུས་བྱས་ཀྱི་རྟེན་འབྲེལ་རྣམས། དབང་ཕྱུག་སོགས་ཀྱི་བློ་སྔོན་དུ་བཏང་བའི་
གཡོ་བ་ལ་མ་བལྟོས་པར་རང་གི་རྒྱུ་རྐྱེན་ལས་བྱུང་ཤིང་། དེ་ཡང་རང་རྒྱུ་མི་རྟག་པ་ལས་བྱུང་བ་དང་། དེ་
ཡང་རང་རང་སྐྱེད་ནུས་ཀྱི་ནུས་པའི་རྐྱེན་ལས་བྱུང་བར་བསྟན། ཡན་ལག་རྣམ་པར་དབྱེ་བས་ཇི་ལྟ་བུ་ཞེ་
ན། ཡན་ལག་བཅུ་གཉིས་རྣམས་ཏེ། ཞེས་སོགས་ཀྱིས་མ་རིག་པ་ནས་རྒ་ཤིའི་བར་བཅུ་གཉིས་སུ་དབྱེ་
བར་བསྟན། ཡན་ལག་མདོར་བསྡུས་བས་ཇི་ལྟ་བུ་ཞེ་ན། འཕེན་པའི་ཡན་ལག་དང༌། འཕངས་པའི་ཡན་
ལག་དང༌། མངོན་པར་འགྲུབ་པར་བྱེད་པའི་ཡན་ལག་དང༌། མངོན་པར་གྲུབ་པའི་ཡན་ལག་གོ །ཞེས་
པས་ཡན་ལག་བཅུ་གཉིས་ཡན་ལག་བཞིར་བསྡུས་པར་བསྟན། འཕེན་པའི་ཡན་ལག་གང་ཞེ་ན། མ་
རིག་པ་དང་། འདུ་བྱེད་དང༌། རྣམ་པར་ཤེས་པའོ། འཕངས་པའི་ཡན་ལག་གང་ཞེ་ན། མིང་དང་
གཟུགས་དང་། སྐྱེ་མཆེད་དྲུག་དང་། རེག་པ་དང་། ཚོར་བའོ། མངོན་པར་འགྲུབ་པར་བྱེད་པའི་ཡན་
ལག་གང་ཞེ་ན། སྲེད་པ་དང་། ལེན་པ་དང་། སྲིད་པའོ། མངོན་པར་གྲུབ་པའི་ཡན་ལག་གང་ཞེ་ན། སྐྱེ་
བ་དང་། རྒ་ཤིའོ། ཞེས་པས་བསྡུ་ཚུལ་དེ་བསྟན། །
ཡན་ལག་རྐྱེན་ཉིད་དུ་རྣམ་པར་གཞག་པས་ཇི་ལྟ་བུ་ཞེ་ན། བག་ཆགས་དང་། ཤུགས་དང་ཡིད་
ལ་བྱེད་པ་དང་ལྷན་ཅིག་འབྱུང་བས་ཀྱང་ཡན་ལག་རྐྱེན་ཉིད་དུ་རྣམ་པར་གཞག་པར་རིགས་པར་བྱ་སྟེ།
དེ་ཡང་ཅི་རིགས་སུ་སྦྱར་རོ། །ཞེས་པས་ཡན་ལག་བཅུ་གཉིས་སྔ་མས་ཕྱི་མའི་བག་ཆགས་ཏེ་རྒྱུ་རྐྱེན་དང་།
ཤུགས་ཏེ་དེ་མ་ཐག་རྐྱེན་དང་། ཡིད་ལ་བྱེད་པ་སྟེ་དམིགས་རྐྱེན་དང་། ལྷན་ཅིག་འབྱུང་བ་སྟེ་བདག་རྐྱེན་



308
རྟེན་འབྲེལ་ཡན་ལག་བཅུ་གཉིས་བཤད་པ།
མཚན་ཉིད་ཀུན་བཏུས།
བྱེད་པ་ཡོད། དེ་ཡང་ཅི་རིགས་སུ་སྒྱུར་བར་བསྟན་པའི་ཕྱིར། ཅི་རིགས་སུ་སྦྱར་ཚུལ་ཡོད་དེ། ཡན་ལག་
དེ་དག་གིས་བསྡུས་པའི་རིག་པས་རིག་པ་ཕྱི་མ་ལ་རྐྱེན་བཞི་བྱེད། དེས་བེམ་པོ་ལ་རྐྱེན་གཉིས་བྱེད།
བེམ་པོས་བེམ་པོ་ལ་རྐྱེན་གཉིས་བྱེད། བེམ་པོས་རིག་པ་ལ་དམིགས་རྐྱེན་དང་བདག་རྐྱེན་གཉིས་བྱེད་
པའི་ཕྱིར། །
ཡང་ཡན་ལག་བཅུ་གཉིས་ཀུན་ནས་ཉོན་མོངས་གསུམ་དུ་བསྡུས་ཚུལ་ཡང་ཡོད་དེ། ཡན་ལག་
ཀུན་ནས་ཉོན་མོངས་པར་བསྡུས་པས་ཇི་ལྟ་བུ་ཞེ་ན། མ་རིག་པ་གང་ཡིན་པ་དང་། སྲེད་པ་གང་ཡིན་པ་
དང་། ལེན་པ་གང་ཡིན་པ་དེ་ནི་ཉོན་མོངས་པའི་ཀུན་ནས་ཉོན་མོངས་པར་བསྡུ་བའོ། །འདུ་བྱེད་གང་
ཡིན་པ་དང་རྣམ་པར་ཤེས་པ་གང་ཡིན་དང་། སྲིད་པ་གང་ཡིན་པ་དེ་ནི་ལས་ཀྱི་ཀུན་ནས་ཉོན་མོངས་
པར་བསྡུ་བའོ། །ལྷག་མ་རྣམས་ནི་ཚེའི་ཀུན་ནས་ཉོན་མོངས་པར་བསྡུ་བའོ། །ཞེས་པས་བསྟན་ཅིང་།
རྣམ་པར་ཤེས་པ་ལས་ཀྱི་ཀུན་ནས་ཉོན་མོངས་སུ་བསྡུད་པ་ནི། རྒྱུ་དུས་ཀྱི་རྣམ་ཤེས་ཀྱིས་ལས་ཀྱི་བག་
ཆགས་བཟུང་བ་ལ་དགོངས་པའི་ཕྱིར། །
ཡན་ལག་བཅུ་གཉིས་པོ་འདི་དག་ཚེ་དུ་ལ་རྫོགས་པ་ཡོད་དེ། སྐྱེ་གནས་མྱོང་འགྱུར་གྱི་ལས་
བསགས་པ་ཡིན་ན། ཚེ་གཉིས་ལ་རྫོགས་ཤིང་ལན་གྲངས་གཞན་མྱོང་འགྱུར་གྱི་ལས་བསགས་པ་ཡིནན།
ཚེ་གསུམ་གྱིས་རྫོགས་དགོས་པའི་ཕྱིར། ཁོ་ན་རེ། མི་འཐད་དེ། འཕེན་བྱེད་ཀྱི་རྒྱུ་དང་འཕངས་པའི་
འབྲས་བུའི་བར་དུ་ཚེ་རབས་གྲངས་ལས་འདས་པས་ཆོད་པ་ཡོད་པའི་ཕྱིར་ཞེ་ན་མ་ཁྱབ་སྟེ། དེ་ནི་རྟེན་
འབྲེལ་གཞན་གྱི་ཚར་ཡིན་གྱི་རྟེན་འབྲེལ་གཅིག་པོ་དེའི་ཚར་མ་ཡིན་པའི་ཕྱིར། འགྲུབ་བྱེད་ཀྱི་རྒྱུ་དང་
གྲུབ་པའི་འབྲས་བུའི་བར་དུ་ཚེ་གཞན་གྱི་ཆོད་པ་མི་སྲིད་དེ། ཆོད་ན་རྟེན་འབྲེལ་ཡན་ལག་བཅུ་གཉིས་
སུ་གྲངས་མ་ངེས་པར་ཐལ་བའི་སྐྱོན་ཡོད་པའི་ཕྱིར། །
ས་མཚུངས་ནི་དོན་གསང་ལས་སྐྱེ་བའི་ས་པ་གང་ཡིན་པ་མངོན་པར་འགྲུབ་པར་བྱེད་པའི་ཉོན་
མོངས་པ་ཡང་ངེས་པར་དེའི་ས་པའོ། །ཞེས་གསུངས། འདི་ལ་མངོན་པ་བ་ཁ་ཅིག །དེ་མི་འཐད་དེ།



བདེན་པ་རྣམ་ངེས་ཀུན་ལས་བཏུས། སྡུག་བསྔལ་བདེན་པ་བཤད་པ།
309
བསམ་གཏན་དང་པོ་ནས་ཚེ་གཞན་གྱིས་བར་མ་ཆོད་པར་འདོད་པའི་སྐྱེ་སྲིད་འགྲུབ་བྱེད་ཀྱི་སྲེད་ལེན་
གཉིས་འདོད་པའི་སས་བསྡུས་མ་ཡིན་པའི་ཕྱིར་ཏེ། འདོད་ཉོན་མངོན་དུ་གྱུར་པའི་བསམ་གཏན་དང་
པོའི་ལྷ་མེད་པའི་ཕྱིར། ཞེ་ན། ཕལ་ཆེར་གྱིས་ལན་གདབ་པར་དཀའ་ལ། ཁོ་བས་ནི་འཇིག་རྟེན་ལས་
འདས་པའི་སྒོམ་སྤངས་སུ་གྱུར་པའི་འདོད་ཉོན་མངོན་དུ་གྱུར་པའི་བསམ་གཏན་དང་པོའི་ལྷ་ཡོད་པས་
སྐྱོན་མེད་ཅེས་སྨྲའོ། དེ་ལྟར་ན་སྡོམ་དུ། དུ་དང་ཅིའི་ཕྱིར་ཉེར་ལེན་དང་། །མཚན་ཉིད་དེ་ཡི་རྣམ་གཞག་
དང༌། །གོ་རིམ་དོན་དང་དཔེ་དབྱེར་དང༌། །ཞེས་འབྱུང་བ་བཞིན་མདོར་བསྡུས་པ་ཙམ་ཞིག་ཐལ་ལོ།
གཉིས་པ་ལེའུའི་མཚན་བསྟན་པ་ནི། ཆོས་མངོན་པ་ཀུན་ལས་བཏུས་ཀྱི་དཀའ་བའི་གནད་འགྲེལ་པ་
ལས་དང་པོ་མཚན་ཉིད་ཀུན་ལས་བཏུས་ཀྱི་དཀའ་འགྲེལ་ལོ།།
༈ གཉིས་པ་བདེན་པ་རྣམ་ངེས་བཤད་པ་ལ་འཕགས་པའི་བདེན་པ་བཞི་ཡོད་པ་ལས། དང་པོ་
སྡུག་བསྔལ་བདེན་པ་བཤད་དུ་ཡོད་དེ། མཚན་གཞི་དང་། མཚན་ཉིད་དང་། དབྱེ་བ་གཞན་བཤད་པ་
དང༌། འགྲུབ་པའི་རིམ་པ་རྣམས་སུ་ཡོད་པའི་ཕྱིར། དང་པོ་ཡོད་དེ། དེ་ལ་སྡུག་བསྔལ་གྱི་བདེན་པ་གང་
ཞེ་ན། དེ་ནི་སེམས་ཅན་སྐྱེ་བ་དང་སྐྱེ་བའི་གནས་ཀྱིས་ཀྱང་རིགས་པར་བྱའོ། །ཞེས་གང་སྐྱེ་བ་འགྲོ་བ་
རིགས་ལྔའི་སེམས་ཅན་དང༌། སྐྱེ་གནས་ཀྱི་འཇིག་རྟེན་རྣམས་སྡུག་བསྔལ་བདེན་པར་གསུངས་ནས་
སེམས་ཅན་དམྱལ་བ་པ་ནས་སྲིད་རྩེའི་སེམས་ཅན་གྱི་བར་དུ་ཡོད་པ་དང་། སྣོད་ལ་འོག་གཞི་དཀྱིལ་
འཁོར་གསུམ། ཡི་དྭགས་ཀྱི་གནས་ཀྱི་བར་ཡོད་པར་གསུངས་པའི་ཕྱིར། གནས་གཙང་ལྔའི་སེམས་ཅན་
སྡུག་བསྔལ་བདེན་པར་གསུངས་པས། དགྲ་བཅོམ་ལྷག་མེད་པ་མ་གཏོགས་མ་དག་པའི་འཇིག་རྟེན་གྱི་
ཐེག་དམན་འཕགས་པ་མཐའ་དག་སྡུག་བསྔལ་བདེན་པར་ཁས་བླང་ངོ་། །དེ་དག་སྟོང་གསུམ་གྱི་འཇིག་
རྟེན་དུ་འཇོག་ཚུལ་ཡང་ཡོད་དེ། ཉི་མ་རྣམ་པར་སྣང་བྱེད་ཀུན་ཏུ་རྒྱུ་ཞིང་ཕྱོགས་སྣང་བར་བྱེད་པ་ཇི་སྙེད་
པ་དེ་སྙེད་ནི་སྟོང་གི་འཇིག་རྟེན་ན། ཞེས་སོགས་འབྱུང་བ་ལས་ཟླ་བ་སྟོང་ནས་ཚངས་པའི་འཇིག་རྟེན་གྱི་



310
སྡུག་བསྔལ་བདེན་པ་བཤད་པ། བདེན་པ་རྣམ་ངེས་ཀུན་ལས་བཏུས།
བར་སྟོང་ལ་སྟོང་སྤྱི་ཕུད། དེ་སྟོང་ལ་སྟོང་གཉིས་པ་བར་མའི་འཇིག་རྟེན་གྱི་ཁམས། དེ་སྟོང་ལ་སྟོང་
གསུམ་གྱི་སྟོང་ཆེན་པོའི་འཇིག་རྟེན་གྱི་ཁམས་སུ་གསུངས་ཤིང་། དེ་དག་ཁོར་ཡུག་ཆེན་པོ་གཅིག་གིས་
བསྐོར་བ་དང་དུས་མཉམ་དུ་འཇིག་པའི་ཕྱིར། བཤད་མ་ཐག་པའི་སྣོད་བཅུད་དེ་རྣམས་སྡུག་བསྔལ་
བདེན་པ་ཡིན་ཏེ། རང་རྒྱུ་ལས་དང་ཉོན་མོངས་པའི་དབང་གིས་སྐྱེད་ཅིང་དེའི་དབང་གིས་བྱུང་བའི་ཕྱིར།
འོ་ན། འཇིག་རྟེན་གྱི་ཁམས་ཐམས་ཅད་དེ་ལྟར་ཡིན་ནམ་ཞེ་ན། མ་ཡིན་ཏེ། ཡོངས་སུ་དག་པའི་འཇིག་
རྟེན་གྱི་ཁམས་དེ་དག་ནི་སྡུག་བསྔལ་གྱི་བདེན་པ་མ་ཡིན་པར་ལྟ་སྟེ། དེ་དག་ལས་དང་ཉོན་མོངས་པས་
བསྐྱེད་པ་མ་ཡིན། ལས་དང་ཉོན་མོངས་པའི་དབང་གིས་བྱུང་བ་མ་ཡིན་གྱི། སྨོན་ལམ་དང་དགེ་བའི་རྩ་
བའི་དབང་གིས་བྱུང་བ་དག་གོ །ཞེས་བདེ་བ་ཅན་སོགས་སྡུག་བསྔལ་བདེན་པ་མ་ཡིན་པར་གསུངས་
པའི་ཕྱིར། དེ་མཚོན་ནས་གཟུ གས་ཁམས་གནས་རིགས་བཅོ་བརྒྱད་བྱང་སེམས་སྲིད་པ་ཐ་མ་པ་
བཞུགས་པའི་སྣོད་དང་བཅུད་ཀྱང་སྡུག་བསྔལ་བདེན་པར་མི་བྱེད་པ་འདྲ་སྟེ་རིགས་པ་མཚུངས་པའི་ཕྱིར།
གཉིས་པ་མཚན་ཉིད་བཤད་པ་ཡོད་དེ། རང་གི་མཚན་ཉིད་དང་། སྤྱིའི་མཚན་ཉིད་བཤད་པ་
གཉིས་སུ་ཡོད་པའི་ཕྱིར། དང་པོ་གྲུབ་སྟེ། ཡང་སྐྱེ་བ་ནི་སྡུག་བསྔལ་ལོ། །རྒ་བ་ནི་སྡུག་བསྔལ་ལོ། ན་
བ་ནི་སྡུག་བསྔལ་ལོ། འཆི་བ་ནི་སྡུག་བསྔལ་ལོ། མི་སྡུག་པ་དང་ཕྲད་པ་ནི་སྡུག་བསྔལ་ལོ། །སྡུག་པ་
དང་བྲལ་བ་ནི་སྡུག་བསྔལ་ལོ། །གང་འདོད་པ་བཙལ་ཏེ་མ་རྙེད་པ་དེ་ཡང་སྡུག་བསྔལ་ལོ། །མདོར་ན་
ཉེ་བར་ལེན་པའི་ཕུང་པོ་ལྔ་ནི་སྡུག་བསྔལ་ལོ། །ཞེས་འབྱུང་བ་ལྟར་བརྒྱད་དུ་གསུངས་ཤིང་། །དང་པོ་
བདུན་ཀུན་རྫོབ་ཀྱི་བདེན་པར་སྡུག་བསྔལ་བ་དང༌། ཕྱི་མ་དོན་དམ་པའི་བདེན་པར་སྡུག་བསྔལ་བར་
གསུངས་པའི་ཕྱིར། གཉིས་བ་སྤྱིའི་མཚན་ཉིད་ཡོད་དེ། སྡུག་བསྔལ་གྱི་བདེན་པའི་སྤྱིའི་མཚན་ཉིད་གང་
ཞེ་ན། མི་རྟག་པ་ཉིད་ཀྱི་མཚན་ཉིད་དང༌། ཞེས་སོགས་བཞིར་དབྱེ་བ་བསྟན་ཅིང། མི་རྟག་པའི་མཚན་
ཉིད་གང་ཞེ་ན། ཞེས་སོགས་ཀྱིས་སོ་སོའི་མཚན་ཉིད་དེ་འཆད་པའི་ཕྱིར། ཕྱི་མ་གྲུབ་སྟེ། འདི་ནས་བཟུང་
སྟེ་ཡོངས་སུ་བཏུགས་པའོ་ཞེས་པའི་བར་གྱིས་ཁྱད་ཆོས་མི་རྟག་པ་དང་། སྡུག་བསྔལ་གྱི་མཚན་ཉིད་གང་



311
བདེན་པ་རྣམ་ངེས་ཀུན་ལས་བཏུས། སྡུག་བསྔལ་བདེན་པ་བཤད་པ།
ཞེ་ན། ཞེས་སོགས་ཀྱིས་ཁྱད་ཆོས་སྡུག་བསྔལ་བ་དང་། སྟོང་པའི་མཚན་ཉིད་གང་ཞེ་ན། ཞེས་སོགས་
ཀྱིས་ཁྱད་ཆོས་སྟོང་པ་དང་། བདག་མེད་པའི་མཚན་ཉིད་གང་ཞེ་ན། ཞེས་སོགས་ཀྱིས་ཁྱད་ཆོས་བདག་
མེད་དེ་འཆད་པའི་ཕྱིར། དང་པོ་གྲུབ་སྟེ། མི་རྟག་པའི་མཚན་ཉིད་གང་ཞེ་ན་ཞེས་སོགས་ཀྱིས་མི་རྟག་
པའི་སྒྲ་དོན་གྱི་དབང་དུ་བྱས་པ་དང་། མཚན་ཉིད་དང་རྒྱུ་དང་དབྱེ་བ་དང་སེམས་ཀྱི་དབང་དུ་བྱས་པའི་
ཁྱད་ཆོས་དེ་འཆད། སྣོད་འཇིག་པ་དང་ཞེས་སོགས་ཀྱིས་སྣོད་ཀྱི་དབང་དུ་བྱས་པའི་ཁྱད་ཆོས་དེ་འཆད་
པའི་ཕྱིར། ཕྱི་མ་གྲུབ་སྟེ། འཇིག་པར་བྱེད་པ་གསུམ་སྟེ། ཞེས་སོགས་ཀྱིས་སྣོད་འཇིག་པའི་རྒྱུ་དེ་འཆད།
བསྐལ་པ་བར་མ་གསུམ་སྟེ་ཞེས་སོགས་ཀྱིས་བར་བསྐལ་གསུམ་དང་། བར་བསྐལ་ཉི་ཤུར་འཇིག་རྟེན་
ཆགས་ཉི་ཤུར་གནས་ཉི་ཤུར་འཇིག་ཉི་ཤུར་སྟོང་སྟེ་འདུག་པ་དེ་འཆད་པའི་ཕྱིར། བསྐལ་བ་བགྲང་པའི་
ཚུལ་འདི་ལ་བརྟེན་ནས་ཁམས་གོང་གི་ལྷ་རྣམས་ཀྱི་ཚེ་ཚད་ཤེས་པར་འགྱུར་རོ། །བསྐལ་པ་བགྲང་བའི་
ཚུལ་དེས་གཟུགས་ན་སྤྱོད་པ་རྣམས་དང་། གཟུགས་མེད་ན་སྤྱོདཔའི་ལྷ་རྣམས་ཀྱི་ཚེའི་ཚད་དོ་ཞེས་འབྱུང་
བ་ལས། བར་བསྐལ་ཉི་ཤུ་ལ་བསྐལ་པ་གཅིག་ཏུ་བྱས་པ་ཚངས་རིས་པའི་ཚེ་ཚད་དང་། བར་བསྐལ་
བཞི་བཅུ་དང་དྲུག་བཅུ་ལ་བསྐལ་པར་བྱས་པ་རིམ་པ་བཞིན་ཚངས་པ་མདུན་ན་འདོན་དང་། ཚངས་ཆེན་
པའི་ཚེ་ཚད་དང་། འོད་ཆུང་ནས་བཟུང་སྟེ་བསྐལ་ཆེན་གྱི་སྒོ་ནས་རྩི་བ་སོགས་ཤེས་པར་བྱ་བའི་ཕྱིར།
སེམས་ཅན་དེ་རྣམསཀྱི་ཚེ་ཚད་བཤད་པ་མཐའ་གཅིག་ཏུ་ངེས་སམ་ཞེ་ན། མ་ངེས་ཏེ། སེམས་ཅན་དེ་
དག་གི་ཚེ་ཟད་ཅིང་བསོད་ནམས་ཟད་ལ་ལས་ཀྱང་ཟད་ནས་གནས་དེ་ནས་འཆི་འཕོ་བར་འགྱུར་རོ། །ཞེས་
གསུངས་པས་གྲུབ་ཅིང་། འཆི་འཕོ་བའི་རྒྱུ་ལ་ཡང་ཚེ་ཟད་ནས་འཆི་བ་དང་བསོད་ནམས་ཟད་ནས་འཆི་
བ་དང་། ལས་ཟད་ནས་འཆི་བ་གསུམ་གསུངས་པའི་ཕྱིར།
གསུམ་པ་སྡུག་བསྔལ་གྱི་དབྱེ་བ་གཞན་བསྟན་པ་ཡོད་དེ། ཡང་སྡུག་བསྔལ་ནི་ཤིན་ཏུ་རྒྱས་ལ་
མ་བསླབས་པ་དང༌། ཞེས་སོགས་ཀྱིས་འཆད་པའི་ཕྱིར།
བཞི་པ་མངོན་པར་འགྲུབ་པའི་རིམ་པ་བཤད་པ་ཡོད་དེ། འཆི་བ་སྡུག་བསྔལ་ལོ་ཞེས་སོགས་



-
-
-
-
312
སྡུག་བསྔལ་བདེན་པ་བཤད་པ། བདེན་པ་རྣམ་ངེས་ཀུན་ལས་བཏུས།
ཀྱིས་འཆད་པའི་ཕྱིར། འཆི་སེམས་ལ་དགེ་མི་དགེ་ལུང་མ་བསྟན་གྱི་སེམས་གསུམ་ཡོད་ཅིང་། འཆི་བའི་
ཚེ་ཡང་། དགེ་བ་བྱེད་པའི་ལུས་ནི་ཐོག་མར་སྨད་གྲང་དང་། མི་དགེ་བ་བྱེད་པའི་ལུས་ནི་ཐོག་མར་སྟོད་
གྲང་བར་འགྱུར་ལ། དེ་གཉིས་ཀྱི་འཆི་སྲིད་ཀྱི་དེ་མ་ཐག་ཏུ་གྲུབ་པའི་བར་དོའི་སེམས་ཅན་ལུས་དང་
མཐོང་སྣང་གི་ཁྱད་པར་མི་འདྲ་བ་ཡོད་དེ། དེ་ལ་མི་དགེ་བ་བྱེད་པའི་བར་དོའི་སྲིད་པ་མངོན་པར་འགྲུབ་
པ་ནི་དཔེར་ན་ཕྱར་བ་ནག་པོའམ་མཚན་མོ་མུན་པ་མུན་ནག་ཏུ་སྣང་བ་ལྟ་བུའོ། དགེ་བ་བྱས་པ་ནི།
དཔེར་ན་སྣམ་བུ་དཀར་པོའམ་ཟླ་བའི་འོད་དང་བཅས་པའི་མཚན་མོའི་སྣང་བ་ལྟ་བུའོ། ཞེས་གསུངས་
པ་ལྟར་ཡིན་པའི་ཕྱིར། དེ་ཡང་འདོད་ཁམས་དང་གཟུགས་ཁམས་སུ་སྐྱེ་བ་དང་། གགས་མེད་ནས་འཆི་
འཕོ་བ་ན་བར་དོ་ཡོད་ཀྱི་གཟུགས་མེད་ཁམས་སུ་སྐྱེ་བ་ལ་བར་དོ་མེད་ལ། བར་དོའི་ཚེ་ཚད་ཀྱང་ཡོད་དེ།
རེ་ལྟར་ཐོགས་ན་ཞག་བདུན་གནས་ཏེ། དེ་ཚུན་ཆད་ཀྱིས་འཆི་འཕོའོ་ཞེས་འབྱུང་བ་ལྟར་ཡིན་པའི་ཕྱིར།
བདེ་འགྲོའི་བར་སྲིད་གྲུབ་ནས་ངན་འགྲོའི་སྐྱེ་སྲིད་གྲུབ་པའང་ཡོད་དེ། ཅེ་སྟེ་ན་ལྡོག་གོ །དེ་ན་གནས་
པས་ཡང་ལས་གསོག་གོ །ཞེས་འབྱུང་བ་ལས་བདེ་འགྲོའི་བར་སྲིད་ཀྱི་རྟེན་ལ་ངན་འགྲོར་འཕེན་བྱེད་ཀྱི་
ལས་གསོས་འདེབས་པ་ཡོད་པའི་ཕྱིར། མཐོང་ཚུལ་གྱི་ཁྱད་པར་དང་། བྱད་གཟུགས་ཀྱི་ཁྱད་པར་དང་།
འགྲོ་ལུགས་ཀྱི་ཁྱད་པར་དང་ཡང་ལྡན་ཏེ། སྐལ་བ་མཉམ་པའི་སེམས་ཅན་རྣམས་ཀྱང་མཐོང་ངོ༌། །གང་
དུ་སྐྱེ་བར་འགྱུར་བ་དེའི་བྱད་གཟུགས་སོ། འགྲོ་བ་ལ་ཐགས་ཐོགས་མེད་དོ། །ཞེས་འབྱུང་བ་ལས། བར་
དོ་རིགས་མཐུན་ཕན་ཚུན་མཐོང་བ་དང། གང་དུ་སྐྱེ་འགྱུར་གྱི་སྔོན་དུས་ཀྱི་སྲིད་པའི་བྱད་གཟུགས་ཅན་
དང༌། རི་བོ་སོགས་ལ་ཐོགས་མེད་དུ་འགྲོ་བའི་ཕྱིར། ཐམས་ཅད་ལ་ཐོགས་མེད་དུ་འགྲོ་བར་ནི་མ་ངེས་
ཏེ། རྫུ་འཕྲུལ་དང་ལྡན་པ་བཞིན་དུ་མྱུར་དུ་འགྲོ་ཞིང་སྐྱེ་བའི་གནས་སུ་ཐོགས་སོ། །སྲང་མདའ་མཐོ་དམན་
གྱི་ཚུལ་དུ་འཆི་འཕོ་ཞིང་ཉིང་མཚམས་སྦྱར་རོ་ཞེས་འབྱུང་བ་ལས། སྐྱེ་གནས་ལ་ཐོགས་ཤིང་། དེ་ཡང་
བར་སྲིད་འགགས་པ་དང་སྐྱེ་སྲིད་གྲུབ་པ་དུས་མཉམ་པའི་ཕྱིར། །
གཉིས་པ་ཀུན་འབྱུང་བཤད་པ་ལ་གཉིས་སུ་ཡོང་དེ། རང་གི་མཚན་ཉིད་དང་། སྤྱིའི་མཚན་ཉིད་



313
ནམ
བདེན་པ་རྣམ་ངེས་ཀུན་ལས་བཏུས། ཀུན་འབྱུང་བདེན་པ་བཤད་པ།
གཉིས་སུ་ཡོད་པའི་ཕྱིར། དང་པོ་ཡོད་དེ། མདོར་བསྟན་པ་དང་། རྒྱས་པར་བཤད་པ་གཉིས་སུ་ཡོད་
པའི་ཕྱིར། དང་པོ་ཡོད་དེ། ཉོན་མོངས་པ་དང་ཉོན་མོངས་པའི་དབང་གིས་བྱུང་བའི་ལས་སོ་ཞེས་འབྱུང་
བ་ལས། ཉོན་མོངས་པའི་ཀུན་འབྱུང་བཤད་པ་དང༌། ལས་ཀྱི་ཀུན་འབྱུང་བཤད་པ་གཉིས་སུ་ཡོད་པའི་
ཕྱིར། དེ་གཉིས་ལ་སྔ་མ་གཙོ་ཆེ་ལ་དེ་ཡང་སྲིད་པ་ཉིད་གཙོ་བོའི་དོན་དུ་མདོ་ལས་གསུངས་ཤིང་། གཙོ་
བོར་གྱུར་པ་ཡང་ཡིན་ཏེ། དངོས་པོ་སྟེ་ཡུལ་ཐམས་ཅད་ནས་རྣམ་པའི་བར་ཐམས་ཅད་དུ་འགྲོ་ཞིང་སྲེད་
པའི་ཕྱིར། གཉིས་བ་རྒྱས་པར་བཤད་པ་ལ་གཉིས་ལས། དང་པོ་ཉོན་མོངས་པའི་ཀུན་འབྱུང་བཤད་པ་
ཡོད་དེ། ཉོན་མོངས་གང་ཞེ་ན་ཞེས་སོགས་ཀྱིས་གྲངས་སོགས་དགུ་དང་སྤོང་བྱེད་བཤད་པའི་སྒོ་ནས་
མདོར་བསྟན། ལྷག་མ་རྣམས་ཀྱིས་རྒྱས་པར་འཆད་པའི་ཕྱིར། ཕྱི་མ་གྲུབ་སྟེ། གྲངས་གང་ཞེ་ན་ཉོན་
མོངས་པ་དྲུག་གམ་བཅུའོ། ཞེས་པ་ནས་དེ་དག་མདོར་བསྡུ་ན་བཅུ་དྲུག་ནི་སྒོམ་པས་སྤང་བར་བྱ་བའི་ཉོན་
མོངས་པའི་རིས་སོ་ཞེས་པའི་བར་གྱིས་སྤང་བྱ་ཉོན་མོངས་ཀྱི་རྣམ་གཞག་དེ་འཆད། སྤོང་བས་ཇི་ལྟ་བུ་ཞེ་ན་ཇི་
ལྟར་སྤོང་བ་དང་ཞེས་པ་ནས་ཆོས་ཅན་དུ་གནས་པ་དགུ་སྤོང་བའོ། །ཞེས་པའི་བར་གྱིས་གཉེན་པོས་ཇི་
ལྟར་སྤོང་ཚུལ་དེ་མདོར་བསྟན་རྒྱས་བཤད་གཉིས་ཀྱི་སྒོ་ནས་འཆད་པའི་ཕྱིར། དང་པོ་གྲུབ་སྟེ། ཉོན་
མོངས་པའི་མཚན་ཉིད་དོ་ཞེས་པ་ཡན་གྱིས་ཉོན་མོངས་པས་དབྱེ་གྲངས་མཚན་ཉིད་དེ་འཆད། ལྷག་མ་
རྣམས་ཀྱིས་སྐྱེ་ཚུལ་སོགས་འཆད་པའི་ཕྱིར། འདི་གྲུབ་སྟེ། འབྱུང་བ་གང་ཞེ་ན་ཞེས་སོགས་ཀྱིས་ཉོན་
མོངས་ཀྱི་རྒྱུའི་ཁྱད་པར། དམིགས་པ་གང་ཞེ་ན་ཞེས་སོགས་ཀྱིས་དམིགས་པའི་ཁྱད་པར། མཚུངས་པར་
ལྡན་པ་གང་ཞེ་ན། ཞེས་སོགས་ཀྱིས་མཚུངས་ལྡན་གྱི་ཁྱད་པར། རྣམ་གྲངས་གང་ཞེ་ན་ཞེས་སོགས་ཀྱིས་
རྣམ་གྲངས་ཀྱི་ཁྱད་པར། ལོག་པར་ཞུགས་ཇི་ལྟ་བུ་ཞེ་ན་ཞེས་སོགས་ཀྱིས་ཡུལ་དང་ལྟ་བ་ལ་ལོག་པར་
ཞུགས་པའི་ཁྱད་པར། ཁམས་ཀྱིས་ཇི་ལྟ་བུ་ཞེ་ན་ཞེས་སོགས་ཀྱིས་ཁམས་གང་ན་ཡོད་སོགས་ཀྱི་ཁྱད་
པར། རིས་ཀྱིས་ཇི་ལྟ་བུ་ཞེ་ན་ཞེས་སོགས་ཀྱིས་སྤང་བྱ་རིགས་ཀྱི་ཁྱད་པར་དེ་བསྟན་པའི་ཕྱིར། དང་པོ་
གྲུབ་སྟེ། བག་ལ་ཉལ་གྱིས་བསྡུས་པའི་རྐྱེན་སོགས་ལས་བྱུང་བར་བསྟན་པའི་ཕྱིར། གཉིས་བ་གྲུབ་སྟེ།



ཀུན་འབྱུང་བདེན་པ་བཤད་པ།
314
བདེན་པ་རྣམ་ངེས་ཀུན་ལས་བཏུས།
གང་ལ་དམིགས་ནས་ཉོན་མོངས་འབྱུང་བའི་གཞི་དེ་དེའི་དམིགས་པར་བསྟན་པ་ཡིན་པའི་ཕྱིར། གསུམ་
བ་གྲུབ་སྟེ། འདོད་ཆགས་ལྟ་བུ་ཁོང་ཁྲོ་དང་ཐེ་ཚོམ་དང་མཚུངས་ལྡན་མ་ཡིན། ཁོང་ཁྲོ་ཡང་ཉོན་མོངས་
པ་དེ་གཉིས་དང་ང་རྒྱལ་དང་ལྟ་བ་དང་མཚུངས་ལྡན་མ་ཡིན། ང་རྒྱལ་ཡང་ཁོང་ཁྲོ་བ་དང་ཐེ་ཚོམ་དང་
མཚུངས་ལྡན་མ་ཡིན། མ་འདྲེས་པའི་མ་རིག་པ་ལ་གཉིས་ཡོད་པའི་བདེན་བཞིའི་གནས་ལུགས་ལ་
རྨོངས་པའི་མ་རིག་པ་ཡིད་ཤེས་ཀྱི་འཁོར་དུ་འབྱུང་བ་ནི་ཉོན་མོངས་པ་གཞན་དང་མཚུངས་ལྡན་མ་
འདྲེས་པ་དང་། ཉོན་ཡིད་ཀྱི་འཁོར་དུ་འབྱུང་བ་ནི་རྟེན་ནམ་རྫས་མ་འདྲེས་པ་ཡིན་པ་སོགས་བསྟན་པའི་
ཕྱིར། བཞི་པ་གྲུབ་སྟེ། རྩ་བ་དང་ཉེ་བའི་ཉོན་མོངས་ཕལ་ཆེ་བའི་རྣམ་གྲངས་དང༌། དུག་གསུམ་གཙོ་
བོར་བྱས་པའི་རྣམ་གྲངས་རྣམས་བསྟན་པའི་ཕྱིར་ཏེ། རྗེས་སུ་ཆགས་པའི་ཀུན་སྦྱོར་སོགས་དགུ དུག་
གསུམ་གྱི་འཆིང་བ། འདོད་པ་ལ་འདོད་ཆགས་ཀྱི་བག་ལ་ཉལ་སོགས་བདུན། ཉེ་བའི་ཉོན་མོངས།
རྨོངས་པ་རྨུགས་པ་སོགས་ཀུན་དཀྲིས་བརྒྱད། འདོད་པའི་ཆུ་བོ་སོགས་ཆུ་བོ་བཞི། འདོད་པའི་སྦྱོར་བ་
སོགས་སྦྱོར་བ་བཞི། འདོད་པའི་ཉེར་ལེན་སོགས་ཉེ་བར་ལེན་པ་བཞི། བརྣབ་སེམས་སོགས་མདུད་པ་
བཞི། སྒྲིབ་པ་ལྔ། འདོད་ཆགས་ཀྱི་ཐ་བ་སོགས་ཐ་བ་གསུམ། དུག་གསུམ་གྱི་དྲི་མ། དུག་གསུམ་གྱི་
སྡིག་པ། དུག་གསུམ་གྱི་ཉེས་སྤྱོད། དུག་གསུམ་གྱི་ཟུག་རྔུ དུག་གསུམ་གྱི་ལྕི་ཡང་། འདོད་པའི་ཟག་
པ་སོགས་ཟག་པ་གསུམ། དུག་གསུམ་གྱི་ཕོངས་པ། དུག་གསུམ་གྱི་ཡོངས་སུ་གདུང་པ། དུག་གསུམ་
གྱི་འཁྲུག་པ། དུག་གསུམ་གྱི་ཐོབ་པ། དུག་གསུམ་གྱི་རིམས་ནད། དུག་གསུམ་གྱི་ནགས་སྦྱོར། དུག་
གསུམ་གྱི་བགེགས་རྣམས་བསྟན་པའི་ཕྱིར། ལྔ་བ་གྲུབ་སྟེ། ཉོན་མོངས་རྣམས་ཡུལ་དང་། ལྟ་བ་དང༌།
བདེན་བཞི་ལ་ལོག་ཞུགས་སུ་བསྟན་པའི་ཕྱིར། དྲུག་པ་གྲུབ་སྟེ། ཉོན་མོངས་ཁམས་གང་ན་ཡོད་པ་
སོགས་བསྟན་པའི་ཕྱིར། དེ་ཡང་ཁོང་ཁྲོ་དང་ཡིད་མི་བདེ་མ་གཏོགས་ཉོན་མོངས་གཞན་ཐམས་ཅད་ཁམས་
གསུམ་ཀ་ན་ཡོད་ལ། ཉོན་མོངས་གཉིས་པོ་ཁམས་གོང་མ་གཉིས་ན་མེད་དེ། ཀུན་ནས་མནར་སེམས་
པའི་དམིགས་པ་མེད་ཅིང་། འདོད་ཡོན་གྱིས་བསྐྲུན་དུ་མེད་པའི་བདེ་བ་ཡོད་པའི་ཕྱིར། ཉོན་མོངས་



ཀུན་འབྱུང་བདེན་པ་བཤད་པ།
བདེན་པ་རྣམ་ངེས་ཀུན་ལས་བཏུས།
315
རྣམས་ཁམས་གང་ན་ཚོར་བ་དང་རྣམ་ཤེས་གང་དང་མཚུངས་པར་ལྡན་པ་ནི་རྣམ་པར་ཤེས་པར་བྱའོ།
བདུན་པ་གྲུབ་སྟེ། སྤང་བྱ་ཉོན་མོངས་ལ་མཐོང་སྤངས་སྒོམ་སྤངས་ཀྱི་རིས་གཉིས་སུ་ཡོད་པར་བསྟན་
པའི་ཕྱིར།
གཉིས་པ་གཉེན་པོས་ཉོན་མོངས་ཇི་ལྟར་སྤོང་ཚུལ་བཤད་པ་ཡོད་དེ། མི་འཐད་པའི་སྤོང་ཚུལ་
དགག་པ། ས་བོན་སྤང་བྱའི་གཙོ་བོར་བསྟན་པ། སྤོང་ཚུལ་དཔེ་དང་བཅས་པ་བཤད་པ། སྤངས་པའི་
དོན་བཤད་པ་རྣམས་སུ་ཡོད་པའི་ཕྱིར། དང་པོ་གྲུབ་སྟེ། སྤང་བྱ་སྤོང་ཚུལ་གང་ཡང་རུང་བའི་སྒོ་ནས་སྤང་
བར་བྱ་བ་མ་ཡིན་པའི་ཕྱིར། འདས་པ་ནི་འགགས་པའི་ཕྱིར་མ་ཡིན་ནོ། །མ་འོངས་པ་ནི་མ་བྱུང་བའི་
ཕྱིར་མ་ཡིན་ནོ། །ད་ལྟར་བ་ནི་ལམ་དང་དུས་མཉམ་དུམི་འཇུག་པའི་ཕྱིར་མ་ཡིན་ནོ། ཞེས་འབྱུང་བ་ལས་
དམན་ལམ་སྔོན་མ་སོང་གི་ཐེག་ཆེན་གྱི་མཐོང་ལམ་བར་ཆད་མེད་ལམ་གྱིས་མཐོང་སྤངས་ཉོན་མོངས་
རང་དུས་ན་འདས་པ་བུམ་པ་ཐོ་བས་བཅོམ་པ་ལྟར་སྤོང་བ་མ་ཡིན། རང་དུས་ན་མ་སྐྱེས་པ་མདུན་ནས་
ཕུལ་བ་ལྟར་སྤོང་བ་ཡང་མ་ཡིན། །རང་དུས་སུ་ད་ལྟར་མཛོ་སྦྲེལ་གཡང་ལ་སྐྱུར་བ་ལྟར་སྤོང་བ་ཡང་མ་
ཡིན་པའི་ཕྱིར། གཉིས་བ་ས་བོན་སྤང་བྱའི་གཙོ་བོར་བསྟན་པ་ཡོད་དེ། འོན་ཀྱང་ཉོན་མོངས་པའི་གནས་
ངན་ལེན་གང་ལ་ཡོད་པ་དེ་ལ་སྤོང་ངོ་ཞེས་འབྱུང་བ་ལས། སྤང་བྱའི་གཙོ་བོ་ས་བོན་གྱི་དངོས་གཉེན་
བྱས་པའི་སྒོ་ནས་སླར་སྐྱེ་མི་རུང་གི་ཆོས་ཅན་དུ་བྱེད་ནུས་པའི་ཕྱིར། གསུམ་པ་སྤོང་ཚུལ་དཔེ་དང་བཅས་
པ་བཤད་པ་ཡོད་དེ། གནས་ངན་ལེན་གྱི་རྣམ་པ་གང་གི་གཉེན་པོ་གང་བྱུང་བ་གཉེན་པོའི་རྣམ་པ་དེ་
འབྱུང་བ་དང་། གནས་ངན་ལེན་གྱི་རྣམ་པ་དེ་འགོག་པ་ནི་མཉམ་པས་མཉམ་སྟེ་སྣང་བ་དང་མུན་པ་
འབྱུང་བ་དང་འགག་པ་བཞིན་ནོ། ཞེས་འབྱུང་བ་ལས། གཉེན་པོ་བར་ཆད་མེད་ལམ་སྐྱེ་བ་ལ་མངོན་དུ་
ཕྱོགས་པ་དང་སྤང་བྱ་མཐོང་སྤངས་ཉོན་མོངས་འགག་པ་ལ་མངོན་དུ་ཕྱོགས་པ་དུས་མཉམ་ཤིང་། གཉེན་
པོ་བར་ཆད་མེད་ལམ་སྐྱེས་པ་དང་སྤང་བྱ་མཐོང་སྤངས་ཉོན་མོངས་འགགས་པ་དུས་མཉམ་པའི་ཕྱིར།
དཔེར་ན་སྣང་བ་སྐྱེ་བ་ལ་མངོན་དུ་ཕྱོགས་པ་དང། མུན་པ་སྐད་ཅིག་ཐ་མ་འགག་པ་ལ་མངོན་དུ་ཕྱོགས་



316
ཀུན་འབྱུང་བདེན་པ་བཤད་པ། བདེན་པ་རྣམ་ངེས་ཀུན་ལས་བཏུས།
པ་དུས་མཉམ་ཞིང་། སྣང་བ་སྐྱེས་པ་དང་། དེའི་བསལ་བྱ་མུན་པ་འགགས་པ་དུས་མཉམ་ལྟ་བུ་ཡིན་པའི་
ཕྱིར། བཞི་བ་སྤངས་པའི་དོན་བཤད་པ་ཡོད་དེ། གནས་ངན་ལེན་གྱི་རྣམ་པ་དང་བྲལ་བས་མ་འོངས་པ་
ན་ཉོན་མོངས་མི་སྐྱེ་བའི་ཆོས་ཅན་དུ་གནས་པ་དེ་ནི་སྤོང་བའོ། །ཞེས་འབྱུང་བ་ལས། འདས་ལམ་གྱིས་
སྤང་བྱའི་ས་བོན་སྤངས་པའི་དོན་ཉམས་སྨད་པར་བྱས་པ་ཙམ་མིན་གྱི་སྐྱེ་མི་རུང་གི་ཆོས་ཅན་དུ་བྱས་པའི་
སྒོ་ནས་སྤངས་དགོས་པའི་ཕྱིར།
གཉིས་པ་ལས་ཀྱི་ཀུན་འབྱུང་བཤད་པ་ཡོད་དེ། ལས་གང་ཞེ་ན་སེམས་པའི་ལས་དང་བསམ་
པའི་ལས་ཏེ། ཞེས་སོགས་ཀྱིས་མདོར་བསྟན། སེམས་པའི་ལས་གང་ཞེ་ན་ཞེས་སོགས་ཀྱིས་སྤྲོས་ཏེ་
འཆད་པའི་ཕྱིར། དེ་ཡང་སེམས་མངོན་པར་འདུ་བྱེད་པ་ཡིད་ཀྱི་ལས་ཏེ། ཞེས་འབྱུང་བ་ལས་སེམས་པའི་
ལས་ཡིད་ལས་སུ་བཤད་ཅིང་། བསམ་པའི་ལས་གང་ཞེ་ན་ལུས་ཀྱི་ལས་དང་ངག་གི་ལས་དང་ཡིད་ཀྱི་
ལས་སོ་ཞེས་སྒོ་གསུམ་ཀའི་ལས་བཤད་པས་མཛོད་དུ། །དེས་བསྐྱེད་ལུས་དང་ངག་གི་ལས། ཞེས་འབྱུང་
བ་དང་མི་འདྲ་བར་བྱ་དགོས་པ་འདྲའོ། །སྤྲོས་ཏེ་འཆད་ཚུལ་ཡོད་དེ། མི་དགེ་བ་ནི་མི་དགེ་བའི་ལས་ཀྱི་
ལམ་བཅུ་སྟེ། ཞེས་སོགས་ཀྱིས་མི་དགེ་བ་དང་དགེ་བའི་ལས་ལམ་བཅུ་ཚན་གཉིས་འཆད། སེམས་པ་
ལས་གྱུར་པའི་ལས་ཞེས་སོགས་ཀྱིས་ལས་གཉིས་རྣམ་གྲངས་ཀྱིས་འཆད། ལས་ཀྱི་རབ་ཏུ་དབྱེ་བ་ནི།
ཞེས་སོགས་ཀྱིས་རབ་ཏུ་དབྱེ་བའི་སྒོ་ནས་འཆད། སྦྱིན་པའི་ལས་གང་ཞེ་ན་དེའི་གཞི་དང་། ཞེས་སོགས་
ཀྱིས་བླང་བྱའི་ལས་བྱེ་བྲག་ཏུ་འཆད་པའིཕྱིར། དང་པོ་སླ། གཉིས་བ་གྲུབ་སྟེ། ཀུན་སློང་མི་འདྲ་བའི་བྱེ་
བྲག་གིས་ལས་ལྔ་བཤད་ཅིང་། དེ་ཡང་མངོན་ཞེན་དྲག་པོ་དང་། འཚེ་བ་ཆོས་སུ་འདོད་པས་ཀུན་ནས་
སླངས་ཏེ་ལས་བྱས་ཤིང་བསགས་པ་རྣམ་སྨིན་མྱོང་ངེས་དང་། ལས་བྱས་པ་དང་བསགས་པའི་ལས་
གཉིས་ཐ་དད་པར་བསྟན་པའི་ཕྱིར་དང་། ཐ་དད་པ་ཡང་ལུས་ངག་གིས་དངོས་སུ་སྤྱོད་པ་ནི་ལས་བྱས་
པ་དང་། མ་བྱས་ཀྱང་ཡུན་རིང་པོ་ནས་བྱ་བར་བསམ་པའི་ལས་ནི་བསགས་པའི་ལས་ཡིན་པའི་ཕྱིར།
ལས་ཀྱི་འབྲས་བུ་སྐྱེད་ཚུལ་ཡོད་དེ། མི་དགེ་བའི་ལས་ཀྱིས་རྣམ་སྨིན་འབྲས་ངན་སོང་དང་། རྒྱུ་མཐུན་



ཀུན་འབྱུང་བདེན་པ་བཤད་པ།
བདེན་པ་རྣམ་ངེས་ཀུན་ལས་བཏུས།
317
འབྲས་སྲོག་བཅད་པས་ཚེ་ཐུང་བ་སོགས་དང་། བདག་འབྲས་ས་ཕྱོགས་སྐྱོན་ཅན་དུ་སྐྱེ་བ་སོགས་ཡིན།
དགེ་བའི་འབྲས་བུ་དེ་ལས་ལྡོག་པ་བྱུང་བའི་ཕྱིར། དགེ་མི་དགེའི་ལས་ཀྱིས་བདེ་འགྲོ་དང་ངན་འགྲོར་
རྣམ་སྨིན་འཕེན་པ་དང་རྫོགས་པར་བྱེད་པའི་ཕྱིར། །ལས་ཀྱི་འབྲས་བུའཕེན་པའི་ནུས་པའང་གསུངས་ཏེ།
ལས་གཅིག་གིས་ལུས་གཅིག་འཕེན་པར་བྱེད་པའི་ལས་ཀྱང་ཡོད། ལས་གཅིག་གིས་ལུས་དུ་མ་འཕེན་
པར་བྱེད་པའི་ལས་ཀྱང་ཡོད། ལས་དུ་མས་ལུས་གཅིག་དང་དུ་མ་འཕེན་པའི་ལས་ཡོད་དོ། །ཞེས་འབྱུང་
བ་ལས། ལས་གཅིག་དང་དུ་མས་ལུས་གཅིག་དང་དུ་མ་ཁོ་ན་འཕེན་པར་མ་ངེས་པར་ལས་གཅིག་གིས་
ཀྱང་རྣམ་སྨིན་གྱི་ལུས་གཅིག་དང་དུ་མ་འཕེན་ལ། ལས་དུ་མས་རྣམ་སྨིན་གྱི་ལུས་གཅིག་དང་དུ་མ་འཕེན་
ཞེས་པའི་དོན་ཡིན་པའི་ཕྱིར། ལས་སྨིན་ཚུལ་གྱི་རིམ་པའང་གསུངས་ཏེ། དེ་ལ་གང་ཤིན་ཏུ་ལྕི་བར་གྱུར་
པ་དེ་ཐོག་མར་སྨིན་པར་འགྱུར་རོ། །ཞེས་གསུངས་པ་ལས་ཤེས་པའི་ཕྱིར། ལས་ཀྱི་རྣམ་གྲངས་གཞན་ཡང་
གསུངས་ཏེ། བསོད་ནམས་ཀྱི་ལས་དང་ཞེས་སོགས་ཀྱིས་བསོད་ནམས་ཀྱི་ལས་བསོད་ནམས་མ་ཡིན་
པའི་ལས་མི་གཡོ་བའི་ལས་གསུམ་གསུངས་པའི་ཕྱིར་དང་དེ་ཡང་རྨོངས་པ་ནི་གཉིས་ཏེ་འབྲས་བུ་རྣམ་
པར་སྨིན་པ་ལ་རྨོངས་པ་དང་། དེ་ཁོ་ནའི་དོན་ལ་རྨོངས་པའོ་ཞེས་འབྱུང་བ་ལས། མ་རིག་པ་དང་པོས་
བསོད་ནམས་མ་ཡིན་པའི་ལས་བསགས་ནས་ངན་འགྲོར་འཕེན། གཉིས་པས་ལས་གཞན་གཉིས་
བསགས་ནས་བདེ་འགྲོར་འཕེན་པའི་ཕྱིར། མི་དགེ་བའི་ལས་ལམ་བཅུ་མཐར་ཕྱིན་པར་བྱེད་ཚུལ་ཡོད་
དེ། སྲོག་གཅོད་ཚིག་རྩུབ་གནོད་སེམས་གསུམ་དུག་གསུམ་གང་རུང་གིས་སྦྱོར་ཞིང་ཞེ་སྡང་གིས་མཐར་
ཕྱིན་པར་བྱེད། མ་བྱིན་ལེན་ལོག་གཡེམ་བརྣབ་སེམས་དུག་གསུམ་གང་རུང་གིས་སྦྱོར་ཞིང་ཆགས་པས་
མཐར་ཕྱིན་པར་བྱེད། བརྫུན་དུ་སྨྲ་བ་ཕྲ་མ་ངག་འཁྱལ་གསུམ་དུག་གསུམ་གང་རུང་གིས་སྦྱོར་ཞིང་།
དུག་གསུམ་གང་རུང་གིས་མཐར་ཕྱིན་པར་བྱེད། ལོག་ལྟ་དུག་གསུམ་གང་རུང་གིས་སྦྱོར་ཞིང་གཏི་མུག་
གིས་མཐར་ཕྱིན་པར་བྱེད་པའི་ཕྱིར། གཞན་ཡང་ལས་ཐུན་མོང་དང་ཐུན་མོང་མ་ཡིན་པ་དང༌། ལས་
སྟོབས་དང་ལྡན་པ་སོགས་གསུངས་ལ་སྟོབས་ལྡན་ལ་ཡང་གཉེན་པོ་སྟོབས་ལྡན་སོགས་དགུར་བཤད་



318
ཀུན་འབྱུང་བདེན་པ་བཤད་པ།
བདེན་པ་རྣམ་ངེས་ཀུན་ལས་བཏུས།
ས
གསུམ་པ་ལས་ཀྱི་རབ་ཏུ་དབྱེ་བ་ནི་ཞེས་སོགས་རབ་ཏུ་དབྱེ་བའི་སྒོ་ནས་འཆད་པ་གྲུབ་སྟེ། སྡོམ་
པའི་ལས། སྡོམ་མིན་གྱི་ལས། བར་མའི་ལས་གསུམ་དང་། དང་པོ་ལ། སོ་ཐར་བསམ་གཏན་ཟག་མེད་
ཀྱི་སྡོམ་པ་གསུམ་གྱིས་བསྡུས་པ་དང་། སོ་ཐར་ལ་རིགས་བརྒྱད་དང་། གཞན་ཡང་བདེ་བ་མོང་འགྱུར་
གྱི་ལས་དང་། སྡུག་བསྔལ་མྱོང་འགྱུར་གྱི་ལས་དང་། བཏང་སྙོམས་མྱོང་འགྱུར་གྱི་ལས་གསུམ་དང་།
མཐོང་ཆོས་མྱོང་འགྱུར་གྱི་ལས་དང་། སྐྱེ་གནས་མྱོང་འགྱུར་གྱི་ལས་དང་། ལན་གྲངས་གཞན་ལ་མྱོང་
འགྱུར་གྱི་ལས་རྣམས་གསུངས་ཤིང་། ཡང་ལས་གནག་ལ་རྣམ་སྨིན་གནག་པའི་ལས། ལས་དཀར་ལ་
རྣམ་སྨིན་དཀར་བའི་ལས། འདྲེས་མས་འདྲེ་མའི་ལས། ཟད་བྱེད་ཀྱི་ལས་རྣམས་གསུངས་པའི་ཕྱིར། ཕྱི་
མ་བཞིའཆད་པ་ལས། གནག་ལ་རྣམ་པར་སྨིན་པ་གནག་པའི་ལས་གང་ཞེན་གང་ལ་མི་དགེཁའོ། །དཀར་
ལ་རྣམ་པར་སྨིན་པ་དཀར་བའི་ལས་གང་ཞེ་ན། ཁམས་གསུམ་པའི་དགེ་བའོ། །དཀར་གནག་ཏུ་གྱུར་
ལ་རྣམ་པར་སྨིན་པ་དཀར་གནག་ཏུ་འགྱུར་བ་གང་ཞེ་ན། འདོད་པ་དང་རབ་ཏུ་ལྡན་པའི་འདྲེས་མ་སྟེ།
བསམ་པས་གནག་ལ་སྦྱོར་བས་དཀར་བའམ། སྦྱོར་བས་གནག་ལ་བསམ་པས་དཀར་བའོ། །མི་གནག་
ཅིང་དཀར་ལ་རྣམ་པར་སྨིན་པར་མི་འགྱུར་ཞིང་ལས་ཟད་པར་འགྱུར་བའི་ལས་གང་ཞེ་ན། སྦྱོར་བ་དང་
བར་ཆད་མེད་པའི་ལམ་རྣམས་ལ་ཟག་པ་མེད་པའི་ལས་སོ། ཞེས་གསུངས། དོན་ནི། དང་པོ་གཉིས་སླ།
གསུམ་པའི་ངོས་འཛིན་ལ། རྣམ་བཤད་དུ་གཞན་སླུ་བའི་བསམ་པས་ནོར་སྟེར་བའི་ལས་དང་། ཕན་པའི་
བསམ་པས་ཀུན་ནས་བསླངས་ཏེ་ཚིག་རྩུབ་སྨྲ་བའི་ལས་ལྟ་བུའོ། །ཞེས་གསུངས་པའི་དགོངས་པ་འཆད་
པ་ན། ཁ་ཅིག་ལས་སྔ་ཕྱི་གཉིས་སོ་སོས་རྣམ་སྨིན་འབྲས་བདེ་སྡུག་གཉིས་ཀ་སྐྱེད་པར་འདོད་པ་མི་
འཐད་དེ། ལས་གཅིག་གིས་རྣམ་སྨིན་འབྲས་བདེ་སྡུག་གཉིས་ཀ་སྐྱེད་པ་དེ་འདྲ་མི་སྲིད་པའི་ཕྱིར་ཏེ།
དགེ་མི་དགེའི་ལས་ཀྱི་གཞི་མཐུན་མེད་པའི་ཕྱིར། རང་ལུགས་ནི། ལས་སྔ་མ་རྒྱུའི་ཀུན་སློང་མི་དགེ་བ་
དང་དུས་ཀྱི་ཀུན་སློང་དགེ་བས་བྱས་པའི་ལས་ཡིན་ལ། དེས་རྒྱུའི་ཀུན་སློང་མི་དགེ་བ་དེའི་རྣམ་སྨིན་



བདེན་པ་རྣམ་ངེས་ཀུན་ལས་བཏུས། འགོག་པའི་བདེན་པ་བཤད་པ།
319
འབྲས་བུ་སྡུག་བསྔལ་འབྱིན། དུས་ཀྱི་ཀུན་སློང་དགེ་བ་དེའི་རྣམ་སྨིན་འབྲས་བདེ་བ་འབྱིན་པ་འདྲེས་
མའི་དོན་དང་། དེ་བཞིན་དུ་ལས་ཕྱི་མ་རྒྱུའི་ཀུན་སློང་དགེ་བ་དང་དུས་ཀྱི་ཀུན་སློང་མི་དགེ་བས་བྱས་པའི་
ལས་ཡིན་པས། དེའི་རྒྱུའི་ཀུན་སློང་དགེ་བ་དེའི་རྣམ་སྨིན་འབྲས་བདེ་བ་འབྱིན་ལ། དུས་ཀྱི་ཀུན་སློང་
མི་དགེ་བ་དེའི་རྣམ་སྨིན་འབྲས་སྡུག་བསྔལ་འབྱིན་པ་འདྲེས་མའི་དོན་ཏེ། གོ་བ་ཆགས་པ་ཆུང་བར་སྣང་
ངོ། མཛོད་འགྲེལ་དུ། འདོད་པར་གཏོགས་པའི་དགེ་བ་ནི་མི་དགེ་བ་དང་འདྲེས་པའི་ཕྱིར་དཀར་གནག་
ཡིན་ལ་རྣམ་སྨིན་ཡང་དཀར་གནག་ཡིན་ནོ། །འདི་ནི་ངོ་བོ་ཉིད་ཀྱི་སྒོ་ནས་མ་ཡིན་ཏེ། ལས་ལམ་རྣམ་
པར་སྨིན་པ་གཅིག་ལ་དཀར་པོ་ཡང་ཡིན་ནག་པོ་ཡང་ཡིན་པ་དེ་ལྟ་བུ་ནི་མེད་དེ། ཕན་ཚུལ་འགལ་བའི་
ཕྱིར། ཞེས་འབྱུང་བ་ལྟར་ན་འདོད་པའི་སས་བསྡུས་ཀྱི་དགེ་བའི་ལས་ལྟ་བུ་འདྲེས་མའི་ལས་སུ་བྱ་དགོས་
བཞི་པ་སྦྱིན་པའི་ལས་གང་ཞེ་ན་དེའི་གཞི་དང་། ཞེས་སོགས་ཀྱིས་བླང་བྱའི་ལས་བྱེ་བྲག་ཏུབཤད་
པ་གྲུབ་སྟེ། སྦྱིན་པའི་ལས་དང་ཚུལ་ཁྲིམས་ཀྱིས་ལས་གཉིས་སུ་གསུངས་པ་དང་། དང་པོ་ལ་མ་ཆགས་
པ་གསུམ་གྱིས་བསྡུས་པའི་གཞི་དང་། དེས་ཁྱད་པར་དུ་བྱས་པའི་ཀུན་སློང་དང་། གཏོང་བྱའི་རྫས་དང་།
གཏོང་སེམས་ཀྱི་ངོ་བོ་རྣམས་ཤེས་པར་བྱ་བའི་ཕྱིར། གཉིས་པ་སྤྱིའི་མཚན་ཉིད་བཤད་པ་ཡོད་དེ། དེ་
དག་མདོར་བསྡུས་ན་ཀུན་འབྱུང་བའི་བདེན་པའི་མཚན་ཉིད་རྣམ་པ་བཞིར་རིག་པར་བྱ་སྟེ། །ཞེས་སོགས་
ཀྱིས་རྒྱུ་ཀུན་འབྱུང་རབ་སྐྱེ་རྐྱེན་གྱི་རྣམ་པ་བཞིར་གསུངས་པའི་ཕྱིར། །
གསུམ་པ་འགོག་པའི་བདེན་པ་བཤད་དུ་ཡོད་དེ། རང་གི་མཚན་ཉིད་བཤད་པ་དང་། སྤྱིའི་མཚན་
ཉིད་བཤད་པ་གཉིས་སུ་ཡོད་པའི་ཕྱིར། དང་པོ་ཡོད་དེ། འགོག་པའི་བདེན་པ་གང་ཞེ་ན་མཚན་ཉིད་དང་
ཞེས་སོགས་ཀྱིས་བཅུ་གཉིས་དབྱེ་བར་བསྟན། མཚན་ཉིད་ཀྱི་ཇི་ལྟ་བུ་ཞེ་ན་ཞེས་སོགས་ཀྱིས་མཚན་ཉིད་
དང༌། ཟབ་པས་ཇི་ལྟ་བུ་ཞེ་ན་ཞེས་སོགས་ཀྱིས་དེ་ཉིད་ཟབ་པར་བསྟན། བརྡས་ཇི་ལྟ་བུ་ཞེ་ན་ཞེས་སོགས་
ཀྱིས་དབྱེ་བ་དེ་འཆད་པའི་ཕྱིར། དང་པོ་གྲུབ་སྟེ། རང་ཐོབ་བྱེད་ཀྱི་ཐབས་བར་ཆད་མེད་ལམ་གྱི་ངོས་



320
ལམ་བདེན་བཤད་པ།
བདེན་པ་རྣམ་ངེས་ཀུན་ལས་བཏུས།
སྐལ་གྱི་སྒྲིབ་པ་སྤངས་པའི་བྲལ་བ་དེ། འགོག་བདེན་གྱི་མཚན་ཉིད་དུ་བསྟན་པའི་ཕྱིར། གཉིས་བ་གྲུབ་
སྟེ། སྤྲོས་པ་མཐའ་བཞི་དང་བྲལ་བ་ཤེས་བྱེད་ཀྱི་ལུང་དང་བཅས་པ་གསུངས་པའི་ཕྱིར། གསུམ་བ་གྲུབ་
སྟེ། ཐུན་མོང་གི་འགོག་པ་དང་ཐུན་མོང་མ་ཡིན་པའི་འགོག་པ་གཉིས་སུ་བསྟན་པའི་ཕྱིར་ཏེ། བརྡས་ཇི་
ལྟ་བུ་ཞེ་ན། ཞེས་སོགས་ཀྱིས་ཐུན་མོང་བའི་འགོག་པ་ལ། བརྡའི་འགོག་པ། དོན་དམ་པའི་འགོག་པ།
ཡོངས་སུ་མ་རྫོགས་པའི་འགོག་པ། ཡོངས་སུ་རྫོགས་པའི་འགོག་པ། རྒྱན་མེད་པའི་འགོག་པ། རྒྱན་
དང་བཅས་པའི་འགོག་པ། ལྷག་མ་དང་བཅས་པའི་འགོག་པ། ལྷག་མ་མེད་པའི་འགོག་པ་རྣམས་བསྟན།
ཁྱད་པར་དུ་འཕགས་པ་དང་ཞེས་པས་ཐུན་མོང་མ་ཡིན་པའི་འགོག་པ་སྲིད་ཞིའི་མཐའ་ལ་མི་གནས་པའི་
སངས་རྒྱས་བྱང་སེམས་ཀྱི་འགོག་བདེན་དེ་བསྟན་པའི་ཕྱིར། དང་པོ་གྲུབ་སྟེ། འཇིག་རྟེན་པའི་སྒོམ་
སྤངས་སུ་གྱུར་པའི་ཉོན་མོངས་སྤངས་པའི་འགོག་པ། མཐོང་སྤངས་ཀྱི་ས་བོན་སྤངས་པའི་བྲལ་བ། སློབ་
པའི་འགོག་བདེན། མི་སློང་པའི་འགོག་བདེན། ཉོན་མོངས་རྐྱང་པའི་ཆ་ལས་རྣམ་པར་གྲོལ་བའི་དགྲ་
བཅོམ་པའི་རྒྱུད་ཀྱི་འགོག་བདེན། གཉིས་ཀའི་ཆ་ལས་རྣམ་པར་གྲོལ་བའི་དགྲ་བཅོམ་པའི་རྒྱུ་ཀྱི་འགོག་
བདེན། སྐུཚེ་འདུབྱེད་མ་བཏང་བའི་དགྲ་བཅོམ་པའི་རྒྱུད་ཀྱི་འགོག་བདེན། ལྷག་མེད་དུ་ཞུགས་པའི་དགྲ་
བཅོམ་པའི་རྒྱུད་ཀྱི་འགོག་བདེན་རྣམས་རིམ་བཞིན་བརྡའི་འགོག་པ་སོགས་སུ་བསྟན་པའི་ཕྱིར། འགོག་
བདེན་དེ་དག་མིང་གི་རྣམ་གྲངས་ཀྱི་སྒོ་ནས་འཆད་ཚུལ་ཡོད་དེ། རྣམ་གྲངས་ཀྱིས་ཇི་ལྟ་བུ་ཞེས་སོགས་
ཀྱིས། མ་ལུས་པར་སྤངས་པ། ངེས་པར་སྤངས་པ། བྱང་བར་འགྱུར་བ་སོགས་རྣམ་གྲངས་དུ་མའི་སྒོ་ནས་
འཆད་པའི་ཕྱིར། །
གཉིས་པ་སྤྱིའི་མཚན་ཉིད་བཤད་པ་ཡོད་དེ། འགོག་པའི་བདེན་པའི་མཚན་ཉིད་རྣམ་པ་བཞིར་
རིག་པར་བྱ་སྟེ་ཞེས་སོགས་ཀྱིས། འགོག་པ་ཞི་བ་གྱ་ནོམ་ངེས་འབྱུང་གི་རྣམ་པ་བཞི་བསྟན་པའི་ཕྱིར།
བཞི་པ་ལམ་བདེན་བཤད་པ་ཡོད་དེ། ལམ་གྱི་བདེན་པ་གང་ཞེ་ན་ཞེས་སོགས་ཀྱིས་ལམ་བདེན།
སྡུག་བསྔལ་ཤེས་པར་བྱེད། ཀུན་འབྱུང་སྤོང་བར་བྱེད། འགོག་པ་མངོན་དུ་བྱེད། བདག་མེད་རྟོགས་



བདེན་པ་རྣམ་ངེས་ཀུན་ལས་བཏུས།
ལམ་བདེན་བཤད་པ།
321
པའི་ལམ་སྒོམ་པའི་བྱེད་པ་བཞི་དང་ལྡན་ཚུལ་མདོ་ཙམ་དུ་བསྟན། ལྷག་མ་རྣམས་ཀྱིས་རྒྱས་པར་འཆད་
པའི་ཕྱིར། ཡང་ལམ་རྣམ་པ་ལྔ་སྟེ་ཞེས་སོགས་ཀྱིས་ལམ་ལྔའི་དབྱེ་བ་ཙམ་བསྟན། ལྷག་མ་རྣམས་ཀྱིས་
སོ་སོའི་མཚན་ཉིད་འཆད་པའི་ཕྱིར། ཚོགས་ཀྱི་ལམ་གང་ཞེ་ན་ཞེས་སོགས་ཀྱིས་ཚོགས་ལམ་གྱིས་བསྡུས་
པའི་ཞི་གནས་ཀྱི་སྔོན་དུ་འགྲོ་བའི་ཡན་ལག་དང་ཚོགས་ལམ་རང་གི་ངོ་བོ་ཞི་ལྷག་གཉིས་ཀའི་ཡན་ལག་
དང་ལྡན་པར་བསྟན། སྦྱོར་བའི་ལམ་གང་ཞེ་ན་ཞེས་སོགས་ཀྱིས་སྟོང་ཉིད་ལ་དམིགས་པའི་སྒོམ་བྱུང་གི་
ཤེས་རབ་སོགས་ཐོབ་པའི་སྦྱོར་ལམ་གྱི་ངོ་བོ་དང་། དེ་ལ་དྲོད་སོགས་བཞི་ཡོད་པར་བསྟན། མཐོང་བའི་
ལམ་གང་ཞེ་ན་ཞེས་སོགས་ཀྱིས་མཐོང་ལམ་མདོར་བསྟན་རྒྱས་བཤད་གཉིས་ཀྱི་སྒོ་ནས་འཆད། སྒོམ་
པའི་ལམ་གང་ཞེ་ན་ཞེས་སོགས་ཀྱིས་སྒོམ་ལམ་དེ་འཆད་པའི་ཕྱིར། དང་པོ་གཉིས་སླ། །
གསུམ་པ་གྲུབ་སྟེ། མདོར་བསྡུ་ན་ཞེས་སོགས་ཀྱིས་གཟུང་འཛིན་རྫས་གཞན་གྱིས་སྟོང་པར་མངོན་
སུམ་དུ་རྟོགས་པའི་ཐེག་ཆེན་གྱི་བདེན་པ་མངོན་རྟོགས་དེ་མཐོང་ལམ་དུ་བསྟན། ཡང་མཐོང་བའི་ལམ་
ལ་རབ་ཏུ་དབྱེ་ན་ཞེས་སོགས་ཀྱིས་བདེན་པ་བཞི་པོ་རེ་རེ་ལ་དམིགས་པའི་ཆོས་བཟོད་ཆོས་ཤེས་རྗེས་
བཟོད་རྗེས་ཤེས་བཞི་བཞི་སྟེ་བཅུ་དྲུག་ཏུ་དབྱེ་བར་བསྟན། བཟོད་པ་གང་ཞེ་ན་སྔར་རྣམ་པར་དཔྱད་
པའི་དབང་དུ་བྱས་ནས་སོ་སོ་རང་ལ་སྡུག་བསྔལ་གྱི་བདེན་པ་མངོན་དུ་གྱུར་པའི་ཟག་པ་མེད་པའི་ཤེས་
རབ་སྟེ། གང་གིས་སྡུག་བསྔལ་མཐོང་བས་སྤང་བར་བྱ་བའི་ཉོན་མོངས་པ་སྤོང་བའི་སྡུག་བསྔལ་ལ་
ཆོས་ཤེས་པའི་བཟོད་པ་ཞེས་བྱའོ། །སྡུག་བསྔལ་ལ་ཆོས་ཤེས་པ་གང་ཞེ་ན། ཤེས་པ་གང་གིས་བཟོད་
པའི་མཇུག་ཐོགས་སུ་རྣམ་པར་གྲོལ་བ་མངོན་དུ་བྱེད་པའོ། །སྡུག་བསྔལ་ལ་རྗེས་སུ་རྟོགས་པར་ཤེས་
པའི་བཟོད་པ་གང་ཞེ་ན། སྡུག་བསྔལ་ལ་ཆོས་ཤེས་པའི་མཇུག་ཐོགས་སུ་སྡུག་བསྔལ་ལ་ཆོས་ཤེས་པའི་
བཟོད་པ་དང་། སྡུག་བསྔལ་ལ་ཆོས་ཤེས་པ་འདི་གཉིས་འཕགས་པའི་ཆོས་རྣམས་ཀྱི་རྒྱུའོ། །ཞེས་སོ་སོ་
རང་ལ་མངོན་སུམ་དུ་རྟོགས་པའི་ཟག་པ་མེད་པའི་ཤེས་རབ་བོ། །སྡུག་བསྔལ་ལ་རྗེས་སུ་རྟོགས་པར་
ཤེས་པ་གང་ཞེ་ན། ཤེས་པ་གང་གི་རྗེས་སུ་རྟོགས་པར་ཤེས་པའི་བཟོད་པ་དེ་ངེས་པར་འཛིན་པའོ། །དེ་



322
ལམ་བདེན་བཤད་པ།
བདེན་པ་རྣམ་ངེས་ཀུན་ལས་བཏུས།
བཞིན་དུ་བདེན་པ་ལྷག་མ་རྣམས་ལ་ཡང་བཟོད་པ་དང་། ཤེས་པ་ཅི་རིགས་སུ་སྦྱར་བར་བྱའོ། ཞེས་
འབྱུང་བ་ལས། མཐོང་ལམ་བཟོད་པ་བརྒྱུད་བར་ཆད་མེད་ལམ་དང་། མཐོང་ལམ་ཤེས་པ་བརྒྱུད་རྣམ་
གྲོལ་ལམ་ཡིན་ཅིང་། མཐོང་ལམ་བཟོད་པ་བརྒྱད་ཅིག་ཅར་སྐྱེ་བ་དང་། ཤེས་པ་བརྒྱད་ཅིག་ཅར་སྐྱེ་བ་
ཡིན་པའི་ཕྱིར། འོ་ན། ཤེས་བཟོད་སྐད་ཅིག་མ་བཅུ་དྲུག་ཏུ་འབྱེད་པའི་རྒྱུ་མཚན་ཅི་ཡིན་ཞེ་ན། དེའི་རྒྱུ་
མཚན་ཡོད་དེ། དེ་ལ་ཆོས་ཤེས་པའི་བཟོད་པ་དང་། ཤེས་པ་རྣམས་ཀྱིས་ནི་གཟུང་བ་རྟོགས་སོ། །རྗེས་
སུ་རྟོགས་པའི་བཟོད་པ་དང་ཤེས་པ་རྣམས་ཀྱིས་ནི་འཛིན་པ་རྟོགས་སོ། ཞེས་འབྱུང་བ་ལས། བདེན་པའི་
ཆོས་ཉིད་མངོན་སུམ་དུ་རྟོགས་པའི་ཆ་ནས་ཆོས་བཟོད་བཞི་དང་དེ་བཞིའི་ཆོས་ཉིད་རྟོགས་པའི་སྒོ་ནས་
ཡུལ་ཅན་ཆོས་བཟོད་བཞི་རྟོགས་སོ་ཞེས་བཏགས་པའི་ཆ་ནས་རྗེས་བཟོད་བཞི་བཞག དེ་བརྒྱད་ཀྱིས་
དངོས་སུ་དྲངས་པའི་ལྡོག་ཆས་ཕྱེ་བའི་ཤེས་པ་བརྒྱད་དུ་བཞག་པའི་ཕྱིར། དེ་དག་ནི་མཐོང་ལམ་སྡུག་
བསྔལ་ལ་ཆོས་བཟོད་ཀྱིས་ཁོ་རང་མ་རྟོགས་པ་དེའི་དབང་དུ་བྱས་པ་ཡིན་ལ། སྐབས་འདིའི་རྣམ་
བཤད་དུའཛིན་པ་རྟོགས་སོ་ཞེས་པའི་འབྲུབསྣན་པ་དང༌། སྡུག་བསྔལ་ལ་ཆོས་བཟོད་འཕགས་པའི་ཆོས་
རྣམས་ཀྱི་རྒྱུར་མྱོང་སྟོབས་ཀྱིས་རྟོགས་པས་རྗེས་བཟོད་འཇོག་པར་གསུངས་པ་རྣམས་ལ་དཔག་ནས་དཔྱད་
པར་བྱ་བ་ཡིན་ནོ། །འོན་ཀྱང་དེ་ཐམས་ཅད་སྟོང་པ་ཉིད་ཀྱི་འཛིན་སྟངས་ཅན་ཡིན་པ་ལ་ནི་རྩོད་པ་མེད་
དེ། བཟོད་པ་དང་ཤེས་པ་བརྒྱད་ཐམས་ཅད་ལ་ཡང་མཚན་མ་མེད་པར་གནས་པའི་རྣལ་འབྱོར་ཅན་དུ་
རིག་པར་བྱའོ། ཞེས་པས་བདེན་བཞིའི་ཆོས་ཉིད་ཀྱི་ཡུལ་ཅན་དུ་གསུངས་པའི་ཕྱིར། ཤེས་བཟོད་བཅུ་
དྲུག་པོ་མཐོང་ལམ་སྐད་ཅིག་མ་གཅིག་དང༌། དེ་ཡང་བྱ་རྫོགས་ཀྱི་སྐད་ཅིག་མ་ཡིན་པ་ཡང་སེམས་ཀྱི་
སྐད་ཅིག་བཅུ་དྲུག་པོ་འདི་དག་ནི་མཐོང་བའི་ལམ་མོ། །སེམས་ཀྱི་སྐད་ཅིག་ནི་ཤེས་བྱ་ལ་ཤེས་པ་འབྱུང་
བ་ཡོངས་སུ་རྫོགས་པར་རིག་པར་བྱའོ། །ཞེས་བྱ་བས་གྲུབ་པ་ཡིན་པའི་ཕྱིར། ཇི་སྐད་བཤད་པའི་མཐོང་
ལམ་དེ་རྣམས་ནི། མདོ་ལས། ཆོས་རྣམས་ལ་ཆོས་ཀྱི་མིག་རྡུལ་མེད་ཅིང་དྲི་མ་དང་བྲལ་བ་སྐྱེས་སོ། །ཞེས་
པ་དང་། ཆོས་མཐོང་བ། ཆོས་ཐོབ་པ། ཆོས་རིག་པ། ཆོས་རྟོགས་པ། སོམ་ཉི་ལས་བརྒལ་བ། ཐེ་ཚོམ་



བདེན་པ་རྣམ་ངེས་ཀུན་ལས་བཏུས།
ལམ་བདེན་བཤད་པ།
323
ལས་བརྒལ་བ། གཞན་གྱི་དྲིང་ལ་མི་འཇོག་པ་སྟོན་པའི་བསྟན་པ་ལས་གཞན་གྱིས་མི་བཀྲི་བ་ཆོས་
རྣམས་ལ་མི་འཇིགས་པ་ཐོབ་པ་ཞེས་བྱ་བས་བསྟན་ཏེ་ཟུར་ཙམ་མོ། །
།བཞི་པ་སྒོམ་པའི་ལམ་གང་ཞེ་ན། ཞེས་སོགས་ཀྱིས་སྒོམ་ལམ་འཆད་པ་གྲུབ་སྟེ། མཐོང་བའི་
ལམ་ལས་གོང་དུ་འགྱུར་བ་ཞེས་སོགས་ཀྱིས་ལམ་དགུར་དབྱེ་བ་དང་ལྷག་མ་རྣམས་ཀྱི་སོ་སོའི་མཚན་
ཉིད་དེ་འཆད་པའི་ཕྱིར། འདི་གྲུབ་སྟེ། འཇིག་རྟེན་པའི་ལམ་གང་ཞེ་ན་ཞེས་སོགས་ཀྱིས་འཇིག་རྟེན་པའི་
ལམ་མདོར་བསྟན་རྒྱས་བཤད་ཀྱི་སྒོ་ནས་འཆད། འཇིག་རྟེན་ལས་འདས་པའི་ལམ་གང་ཞེ་ན་ཞེས་
སོགས་ཀྱིས་འཇིག་རྟེན་ལས་འདས་པའི་ལམ་མདོར་བསྟན་རྒྱས་བཤད་ཀྱི་སྒོ་ནས་འཆད་པའི་ཕྱིར། དང་པོ་
གྲུབ་སྟེ། འཇིག་རྟེན་པའི་ལམ་བསམ་གཏན་བཞི་དང་གཟུགས་མེད་བཞིའི་སྤང་བྱ། ངོ་བོ། ཁྱད་པར།
མཐར་ཕྱིན་པའི་ཡན་ལག་བཞིའི་སྒོ་ནས་བཤད་པར་བྱ་བ་ཡིན་པའི་ཕྱིར། ཀུན་ནས་ཉོན་མོངས་པས་ཇི་
ལྟ་བུ་ཞེ་ན་ཞེས་སོགས་ཀྱིས། སྲིད་པ། ལྟ་བ། ང་རྒྱལ། མ་རིག་པ་བཞིས་བསམ་གཟུགས་ཀྱི་དངོས་
གཞི་རྣམས་ཉོན་མོངས་པར་བྱེད་ཚུལ་དེ་འཆད། རྣམ་པར་བྱང་བས་ཇི་ལྟ་བུ་ཞེ་ན་ཞེས་སོགས་ཀྱིས་
བསམ་གཟུགས་ཀྱི་དངོས་གཞི་དག་པ་བའི་ངོ་བོ་དེ་འཆད། ཡན་ལག་རྣམ་པར་བཞག་པས་ཇི་ལྟ་བུ་ཞེ་
ན་ཞེས་སོགས་ཀྱིས་ཡན་ལག་རྣམ་པར་བཞག་པ་དང༌། སྙོམས་པར་འཇུག་པ་རྣམ་པར་བཞག་པས་ཇི་
ལྟ་བུ་ཞེ་ན་ཞེས་སོགས་ཀྱི་སྙོམས་པར་འཇུག་ཚུལ་དེ་འཆད་པའི་ཕྱིར། དེ་ཡང་བསམ་གཏན་རྣམས་ཀྱི་
ཡན་ལག་ཡོད་དེ། བསམ་གཏན་དང་པོ་ལ་རྟོག་དཔྱོད་དགའ་བདེ་ཏིང་ངེ་འཛིན་ཏེ་ལྔ། གཉིས་པ་ལ་ནང་
རབ་ཏུ་དང་བ། དགའ་བདེ་ཏིང་ངེ་འཛིན་ཏེ་བཞི། གསུམ་པ་ལ། བཏང་སྙོམས་དྲན་པ་ཤེས་བཞིན་བདེ་
བ་སེམས་རྩེ་གཅིག་པ་སྟེ་ལྔ། བཞི་པ་ལ་དྲན་པ་བཏང་སྙོམས་ཡང་དག །ཚོར་བ་བཏང་སྙོམས་སེམས་
རྩེ་གཅིག་པ་སྟེ་བཞི་ཡོད་པའི་ཕྱིར། གཟུགས་མེད་རྣམས་ན་ནི་ཡན་ལག་མི་འདྲ་བ་མེད་དེ། ཞི་གནས་
སུ་རོ་གཅིག་པའི་ཕྱིར། སྙོམས་པར་འཇུག་ཚུལ་ཡང་ཡོད་དེ། ཡིད་ལ་བྱེད་པ་རྣམ་པ་བདུན་གྱིས་བསམ་
གཏན་དང་པོ་ལ་སྙོམས་པར་འཇུག་སྟེ་འདུ་ཤེས་མེད་མིན་སྐྱེ་མཆེད་ཀྱི་བར་དུ་ཡང་དེ་བཞིན་ནོ། །ཡིད་



324
ལམ་བདེན་བཤད་པ།
བདེན་པ་རྣམ་ངེས་ཀུན་ལས་བཏུས།
ལ་བྱེད་པ་བདུན་གང་ཞེ་ན་མཚན་ཉིད་རབ་ཏུ་རིག་པའི་ཡིད་ལ་བྱེད་པ་དང་། མོས་པ་ལས་བྱུང་བ་དང་
རབ་ཏུདབེན་པ་ལས་བྱུང་བ་དང་། །དགའ་བ་སྡུད་པ་དང་། དཔྱོད་པ་དང༌། སྦྱོར་བའི་མཐའ་དང་། སྦྱོར་
བའི་མཐའི་འབྲས་བུ་ཡིད་ལ་བྱེད་པ་བདུན་པོའོ། །ཞེས་གཞུང་དུ་བྱུང་བ་ལྟར་ཡོད་པའི་ཕྱིར། སྔོན་གྱི་
མངོན་པ་བ་རྣམས་བསམ་གཏན་དང་པོའི་ཉེར་བསྡོགས་མཚན་ཉིད་སོ་སོར་རིག་པ་ཡིད་བྱེད་དེ་བསམ་
གཏན་དང་པོའི་ཉེར་བསྡོགས་ཀྱི་ཐོག་མར་བྱེད། །འདི་ནི་མི་འཐད་དེ། ཞི་གནས་ཀྱི་བསྡུས་པའི་བསམ་
གཏན་དང་པོའི་ཉེར་བསྡོགས་ཡིད་ལ་བྱེད་པའི་ལས་དང་པོ་བ་དེ། དེའི་ཐོག་མར་ལམ་རིམ་དུ་ལུང་དང་
སྦྱར་ནས་གསུངས་པ་ལྟར་ཡིན་པའི་ཕྱིར། ཡིད་བྱེད་འདི་ལ་ཟག་བཅས་ཟག་མེད་གཉིས་སུ་ཕྱེ་བའི་ཟག་
མེད་དེས་སྤང་བྱ་ཅིག་ཅར་རྒྱུན་ཞུགས་ཀྱིས་ཁམས་གསུམ་གྱི་ཉོན་མོངས་ཅིག་ཅར་དུ་སྤོང་བའི་སེམས་
རྟེན་བྱེད་ཀྱི་བསམ་གཏན་ཉེར་བསྡོགས་མཚན་ཉིད་སོ་སོར་རིག་པ་སོགས་ག་ལ་ཟག་མེད་འཇོག་དཀའ་
བ་འདྲ་སྟེ་དཔྱད་དོ། བསམ་གཏན་དང་པོའི་སྦྱོར་བ་མཐའི་འབྲས་བུ་ཡིད་བྱེད་ལ་བསམ་གཏན་གྱི་
དངོས་གཞིས་ཁྱབ་པར་སྤྱི་འགྲོ་ལྟར་བྱ་སྟེ་མཛོད་པ་དང་མི་བསྟན་ནོ།
འོ་ན་རབ་མཐའི་བསམ་གཟུགས་ཀྱི་དངོས་གཞི་ཇི་ལྟ་བུ་ཞེ་ན། བཤད་དུ་ཡོད་དེ། རྣམ་པར་
དག་པ་ཇི་ལྟ་བུ་ཞེ་ན། རབ་ཀྱི་མཐའི་ཆ་ལས་བྱུང་བ་བསམ་གཏན་དང་པོ་ནས་འདུ་ཤེས་མེད་འདུ་ཤེས་
མེད་མིན་སྐྱེ་མཆེད་ཀྱི་བར་དུ་རྣམ་པར་དག་པ་ཞེས་བྱའོ། །ཞེས་འབྱུང་བ་ལས། བསམ་གཟུགས་བརྒྱད་
ལ་ལུགས་ལྡོག་ཏུ་སྙོམས་པར་ཞུགས་པ་ནི། འཕེལ་བ་ཆུང་བ་དང་། རེ་རེ་བར་དུ་བཞག་པའི་ཐོད་རྒལ་
ལུགས་མཐུན་དུ་སྙོམས་པར་འཇུག་པ་ནི། འཕེལ་བ་འབྲིང་པོ་དང་། ཐོད་རྒལ་ལུགས་ལྡོག་ཏུ་ཞུགས་
པ་ནི་འཕེལ་བ་ཆེན་པོ་སྟེ། དེའི་རྗེས་སུ་བསམ་གཏན་བཞི་གང་ལ་སྙོམས་པར་འཇུག་ཀྱང་རབ་མཐའི་
བསམ་གཏན་སྙོམས་འཇུག་ཏུ་བཟུང་སྟེ། མཛོད་ལས། དེ་ནི་ས་ཀུན་ཀྱིས་མཐུན་བྱས། །འཕེལ་བའི་
རབ་ཏུ་ཕྱིན་པ་ཡིན། །ཞེས་འབྱུང་བ་དང་མི་མཐུན་པ་མེད་དོ། ཁ་ཅིག །འཇིག་རྟེན་པའི་དགེ་བ་ཡིན་ན་
བསམ་གཟུགས་གང་ཡང་རུང་བའི་སྙོམས་འཇུག་ཡིན་པས་ཁྱབ་ཟེར། མི་འཐད་དེ། འཕགས་པ་སྒོམ་



325
བདེན་པ་རྣམ་ངེས་ཀུན་ལས་བཏུས། ལམ་བདེན་བཤད་པ།
ལམ་པའི་རྒྱུད་ཀྱི་འཇིག་རྟེན་པའི་དགེ་བ་ཡིན་ན་འཇིག་རྟེན་པའི་སྒོམ་ལམ་གྱིས་ཁྱད་པར་རྣམ་བཤད་ལས་
གསུངས་པའི་ཕྱིར་དང༌། སྐབས་འདིར་བསམ་གཟུགས་ཀྱི་སྙོམས་འཇུག་གིས་བསྡུས་པའི་འཇིག་རྟེན་
པའི་སྒོམ་ལམ་ཙམ་བསྟན་པ་ནི། གཙོ་བོའི་དབང་དུ་བྱས་པའི་ཕྱིར། བྱང་སེམས་ཚོགས་ལམ་པ་དང་
སྦྱོར་ལམ་པའི་རྒྱུད་ལ་ཡོད་པའི་བསམ་གཟུགས་ཀྱི་སྙོམས་འཇུག་རྣམས་ལྔར་ཕྱེ་བའི་སྒོམ་ལམ་མིན་
ཡང་འཇིག་རྟེན་པའི་སྒོམ་ལམ་དུ་འཇོག་ཅིང་། སྒོམ་ལམ་དེ་ལ་ཡང་བར་ཆད་མེད་ལམ་དང༌། རྣམ་གྲོལ་
ལམ་གཉིས་སུ་བྱ་སྟེ། ཉེར་བསྡོགས་ཡིད་བྱེད་དྲུག་བར་ཆད་མེད་ལམ་དང་། སྦྱོར་བ་མཐའི་འབྲས་བུའི་
ཡིད་བྱེད་རྣམ་གྲོལ་ལམ་ཡིན་པའི་ཕྱིར། སྒོམ་ལམ་གཉིས་འཇོག་པ་བཞིན་དུ་སྒོམ་སྤངས་ལའང་འཇིག་
རྟེན་པའི་དང་། འཇིག་རྟེན་ལས་འདས་པའི་སྒོམ་སྤངས་འཇོག་པས། བསམ་གཏན་གྱི་དངོས་གཞིའི་
སྙོམས་འཇུག་ཐོབ་པའི་སོ་སོ་སྐྱེ་བོ་རྣམས་ཀྱིས་འཇིག་རྟེན་པའི་སྒོམ་སྤངས་སུ་གྱུར་པའི་འདོད་ཉོན་མངོན་
གྱུར་བ་སྤངས་ཀྱང་འདོད་ཉོན་མངོན་གྱུར་བ་སྤོང་བར་ཁས་མི་ལེན་ཏེ། འདོད་ཉོན་མངོན་འགྱུར་བ་སྤངས་
ན་འདོད་པའི་སས་བསྡུས་ཀྱི་གང་ཟག་གི་བདག་འཛིན་མངོན་གྱུར་བ་སྤངས་དགོས་པ་གང་ཞིག །དེ་འདྲའི་
བདག་འཛིན་མངོན་གྱུར་བ་སྤངས་པའི་ཕྱི་རོལ་པ་མེད་པའི་ཕྱིར་ཏེ། གང་ཟག་གི་བདག་དེ་བདག་འཛིན་
དེའི་ཞེན་ཡུལ་ཡིན་པའི་ཕྱིར། མཛོད་པས་ཟག་བཅས་སྒོམ་ལམ་དང་། འཇིག་རྟེན་པའི་སྒོམ་ལམ་དོན་
གཅིག་ཏུ་བྱེད་ཀྱང་སྐབས་འདིར་ཇི་ལྟར་བྱེད་དཔྱད་འོས་ལ། ཕར་ཕྱིན་པ་ལྟར་འཕགས་པའི་སྒོམ་ལམ་ལ་
ཟག་བཅས་ཀྱི་སྒོམ་ལམ་དང་ཟག་མེད་ཀྱི་སྒོམ་ལམ་གཉིས་སུ་བཞག་དཀའ་སྟེ། ཟག་བཅས་ལ་སྤང་བྱས་
ཁྱོབ་པར་བཤད་པའི་ཕྱིར། །
གཉིས་པ་འཇིག་རྟེན་ལས་འདས་པའི་སྒོམ་ལམ་གང་ཞེ་ན་ཞེས་སོགས་ཀྱིས་འཇིག་རྟེན་ལས་
འདས་པའི་སྒོམ་ལམ་བཤད་པ་ཡོད་དེ། དང་པོར་མདོར་བསྟན་ནས་ཆོས་ཤེས་པ་ཞེས་སོགས་ཀྱིས་རྒྱས་
པར་འཆད་པའི་ཕྱིར་ཏེ། སྒོམ་ལམ་ལ་བདེན་བཞིའི་གནས་ལུགས་རྟོགས་པའི་ཆོས་ཤེས་ཕྱོགས་མཐུན་
བཞི་དང་རྗེས་ཤེས་ཕྱོགས་མཐུན་བཞི་ཡོད་པ་དང་། བསམ་གཏན་དང་པོའི་དངོས་གཞི་ཟག་མེད་ནས་



326
ལམ་བདེན་བཤད་པ།
བདེན་པ་རྣམ་ངེས་ཀུན་ལས་བཏུས།
ཅི་ཡང་མེད་ཀྱི་དངོས་གཞི་ཟག་མེད་ཀྱི་བར་ཡོད་པར་བསྟན་པའི་ཕྱིར། སྒོམ་ལམ་སྡུག་བསྔལ་ལ་ཆོས་
བཟོད་རྗེས་བཟོད་སོགས་ཀྱི་རྣམ་གཞག་མི་བྱ་སྟེ། བདེན་བཞིའི་གནས་ལུགས་མངོན་སུམ་དུ་མཐོང་བ་
ལ་སྐྲག་རིགས་པ་ལ་མི་སྐྲག་པའི་བཟོད་པ་མཐོང་ལམ་གྱི་དུས་སུཐོབ་པ་འདས་ནས་ཡུན་རིང་དུ་སོང་བའི་
ཕྱིར། འོ་ན། སྲིད་རྩེའི་དངོས་གཞིའི་སྙོམས་འཇུག་ཟག་མེད་མི་འཇོག་པའི་རྒྱུ་མཚན་ཅི་ཡིན་ཞེ་ན།
བཤད་དུ་ཡོད་དེ། འདུ་ཤེས་མེད་འདུ་ཤེས་མེད་མིན་སྐྱེ་མཆེད་ནི་འདུ་ཤེས་ཀྱི་རྒྱུ་བ་ཡོངས་སུ་མི་གསལ་
བའི་ཕྱིར་འཇིག་རྟེན་པ་ཉིད་དེ། དེའི་ཕྱིར་མཚན་མ་མེད་པ་ཞེས་བྱའོ། །བཅོམ་ལྡན་འདས་ཀྱིས་ཇི་སྐད་
དུ་ཇི་ཙམ་དུ་འདུ་ཤེས་ཀྱིས་སྙོམས་པར་འཇུག་པ་དེ་ཙམ་དུ་ཀུན་ཤེས་པར་རྟོགས་སོ། །ཞེས་གསུངས་པ་
ལྟ་བུའོ། །ཤེས་འབྱུང་བ་ལས། སྲིད་རྩེའི་འདུ་ཤེས་ཀྱི་རྒྱུ་བ་མི་གསལ་བའི་རྒྱུ་མཚན་གྱིས། སྒོམ་ལམ་
ཟག་མེད་སྲིད་རྩེའི་སེམས་ལ་བརྟེན་པ་མེད་པའི་ཕྱིར། བརྒྱད་སྟོང་འགྲེལ་ཆེན་དུ་ནི། །མངོན་པ་སྐོར་
འདི་དང་མི་འདྲ་བར་ཐེག་པ་ཆེན་པོའི་སྒོམ་ལམ་སྲིད་རྩེའི་སེམས་ལ་བརྟེན་པ་ཡོད་པར་བཤད་དེ་ལུགས་
གཞན་ནོ། །འོ་ན་འགོག་སྙོམས་ཀྱང་སྲིད་རྩེའི་སེམས་ལ་བརྟེན་པ་མེད་པར་ཐལ་ཏེ། དེ་འཇིག་རྟེན་ལས་
འདས་པ་ཡིན་པའི་ཕྱིར་ཞེ་ན། མི་མཚུངས་ཏེ། སྒོམ་ལམ་སྲིད་རྩེའི་སེམས་ལ་བརྟེན་པ་ཡོད་ན་སྒོམ་ལམ་
དང་སྲིད་རྩེའི་སེམས་ཀྱི་གཞི་མཐུན་ཡོད་དགོས། འགོག་སྙོམས་དེ་སྲིད་རྩེའི་སེམས་ལ་བརྟེན་པ་ཡོད་ན།
འགོག་སྙོམས་དང་དེའི་གཞི་མཐུན་ཡོད་མི་དགོས་པའི་ཕྱིར། འདི་གྲུབ་སྟེ། འགོག་སྙོམས་འཇིག་རྟེན་
ལས་འདས་པའི་ལམ་གྱི་སྟོབས་ཀྱིས་ཐོབ་པ་ཡིན་གྱི་འདས་ལམ་མ་ཡིན་པའི་ཕྱིར་དང་། འགོག་སྙོམས་
ཐོབ་པ་ལ་སྲིད་རྩེའི་སེམས་ཐོབ་དགོས་པས་སྲིད་རྩེའི་སེམས་ལ་བརྟེན་པ་བཤད་པ་མ་གཏོགས། སེམས་རྟེན་
སྲིད་རྩེ་ལ་བརྟེན་པར་མི་འདོད་པའི་ཕྱིར། དེས་ན་འགོག་སྙོམས་ཀྱི་རྟེན་དང་སེམས་ཀྱི་གཞི་མཐུན་ཡིན་ན།
དེའི་སེམས་རྟེན་ཡིན་པས་ཁྱབ་པར་མ་སོམས་ཤིག །
ལམ་གྱི་གནས་སྐབས་གཞན་ཡང་བཤད་དུ་ཡོད་དེ། ལམ་ཆུང་ངུགང་ཞེ་ན་ཞེས་སོགས་ཀྱིས་ཆུང་
འབྲིང་སོགས་ཀྱི་སྒོ་ནས་དབྱེ་བ་དང༌། སྦྱོར་བའི་ལམ་གང་ཞེ་ན་ཞེས་སོགས་ཀྱིས་སྤོང་ལམ་བཞི་བསྟན་



བདེན་པ་རྣམ་ངེས་ཀུན་ལས་བཏུས། ལམ་བདེན་བཤད་པ།
327
པའི་ཕྱིར། གོང་དུ་ལམ་བསྟན་པ་རྣམས་ཀྱི་ཞར་བྱུང་བཤད་པའང་ཡོད་དེ། ལམ་སྒོམ་པ་གང་ཞེ་ན། ཞེས་
པ་ནས་དེའི་གོང་མའི་ལམ་མོ་ཞེས་པའི་བར་གྱིས་ལམ་སྒོམ་པའི་རིམ་པ་བྱེ་བྲག་ཏུ་ཕྱེ་ནས་འཆད། ཡང་
དངོས་པོ་ལ་ཡོངས་སུ་རྟོག་པའི་ལམ་དང་ཞེས་སོགས་ཀྱིས་བྱང་ཕྱོགས་སོ་བདུན་དེ་འཆད། ལམ་བཞི་
གང་ཞེ་ན་མངོན་པར་ཤེས་པ་བུལ་ལ་དཀའ་བ་དང་། ཞེས་སོགས་ཀྱིས་གནས་དང་དབང་པོ་ཐ་དད་པའི་
ལམ་བཞི་འཆད། ཆོས་ཀྱི་གནས་བཞི་གང་ཞེ་ན་ཞེས་སོགས་ཀྱིས་བརྣབ་སེམས་མེད་པ་སོགས་ཡན་
ལག་བཞི་འཆད། ཞི་གནས་གང་ཞེ་ན་ཞེས་སོགས་ཀྱིས་སེམས་གནས་པའི་ཐབས་དགུ་འཆད། ལྷག་
མཐོང་གང་ཞེ་ན་ཞེས་སོགས་ཀྱིས་ལྷག་མཐོང་ངོ་བོ་བྱེད་ལས་གཉིས་ཀྱི་སྒོ་ནས་འཆད། ལ་ལ་ནི་ཞི་གནས་
ཐོབ་པ་ཡིན་གྱི་ལྷག་མཐོང་ནི་མ་ཐོབ་པ་སྟེ། དེ་ཞི་གནས་ལ་བརྟེན་ནས་ལྷག་མཐོང་ལ་བརྩོན་པར་བྱེད་
དོ། །ལ་ལ་ནི་ལྷག་མཐོང་ཐོབ་པ་ཡིན་གྱི་ཞི་གནས་ནི་མ་ཐོབ་པ་སྟེ། དེ་ལྷག་མཐོང་ལ་བརྟེན་ནས་ཞི་གནས་
ལ་བརྩོན་པར་བྱེད་དོ། །ཞེས་སོགས་ཀྱིས་བདེན་པའི་གནས་ལུགས་མངོན་སུམ་དུ་རྟོགས་པའི་ལྷག་
མཐོང་ཐོབ་ཀྱང་བསམ་གཏན་གྱི་དངོས་གཞིས་བསྡུས་པའི་ཞི་གནས་མ་ཐོབ་པ་སོགས་ལམ་བཞིར་འགྱུར་
ཚུལ་འཆད། དབང་པོ་ནི་གསུམ་སྟེ་མི་ཤེས་པ་ཀུན་ཤེས་པར་བྱེད་པའི་དབང་པོ་དང༌། ཀུན་ཤེས་པ་དང་།
ཀུན་ཤེས་པ་དང་ལྡན་པའི་དབང་པོའོ། །མི་ཤེས་པ་ཀུན་ཤེས་པར་བྱེད་པའི་དབང་པོ་གང་ཞེ་ན། སྦྱོར་
བའི་ལམ་དང༌། མཐོང་བའི་ལམ་གྱི་སེམས་ཀྱི་སྐད་ཅིག་བཅོ་ལྔ་ལ་གང་དབང་བྱེད་པའོ། །ཀུན་ཤེས་
པའི་དབང་པོ་གང་ཞེ་ན། མཐོང་བའི་ལམ་གྱི་སེམས་ཀྱི་སྐད་ཅིག་བཅུ་དྲུག་པ་ལ་བརྟེན་ནས་སློབ་པའི་
ལམ་ཐམས་ཅད་ལ་གང་དབང་བྱེད་པའོ། །ཀུན་ཤེས་པ་དང་ལྡན་པའི་དབང་པོ་གང་ཞེ་ན། མི་སློབ་པའི་
ལམ་ལ་གང་དབང་བྱེད་པའོ། །ཞེས་པས་ལམ་བསྡུས་པར་བྱེད་པའི་དབང་པོ་གསུམ་འཆད། མཐར་ཕྱིན་
པའི་ལམ་གང་ཞེ་ན་ཞེས་སོགས་ཀྱིས་ཟད་མི་སྐྱེ་ཤེས་ཀྱི་ཡེ་ཤེས་དེ་འཆད་པའི་ཕྱིར། བདུན་པ་གཞུང་དེ་
རྣམས་ཀྱིས་ལམ་བསྡད་པར་བྱེད་པའི་དབང་པོ་གསུམ་འཆད་པར་གྲུབ་སྟེ། སྦྱོར་ལམ་དང་མཐོང་ལམ་
སྐད་ཅིག་དང་པོ་བཅོ་ལྔ་ལ་གནས་པའི་གང་ཟག་གི་རྒྱུད་ཀྱི་དད་སོགས་ལྔ་ཡིད་ཀྱི་དབང་པོ་ཚོར་བ་བདེ་
NA



328
གསུང་རབ་ཡན་ལག་བཅུ་གཉིས།
ཆོས་རྣམ་ངེས་ཀུན་བཏུས།
བ་ཡིད་བདེ་བཏང་སྙོམས་ཡིད་མི་བདེ་བཅུ་པོ་མི་ཤེས་པ་ཀུན་ཤེས་པར་བྱེད་པའི་དབང་པོ་དང་
། མཐོང་
ལམ་སྐད་ཅིག་བཅུ་དྲུག་པ་ནས་བཟུང་སྟེ་རྡོ་རྗེ་ལྟ་བུའི་ཏིང་ངེ་འཛིན་གྱི་བར་ལ་གནས་པའི་གང་ཟག་གི་
རྒྱུད་ཀྱི་དད་སོགས་རྣམས་ཀུན་ཤེས་པའི་དབང་པོ་དང་། མི་སློབ་པའི་དད་སོགས་རྣམས་ཀུན་ཤེས་དང་
ལྡན་པའི་དབང་པོར་འཆད་པའི་ཕྱིར། མཛོད་པ་ནི་དབང་པོ་དང་པོའི་མཚན་ཉིད་འདི་དང་མི་མཐུན་ཏེ་། ཟག་
མེད་ཀྱི་དབང་པོ་དང་སོ་སྐྱེའི་མངོན་རྟོགས་ཀྱི་གཞི་མཐུན་མི་རུང་བ་ལ་དགོངས་སོ། །གཉིས་བ་སྤྱིའི་
མཚན་ཉིད་བཤད་པ་ཡོད་དེ། ཡང་ལམ་གྱི་བདེན་པའི་རྣམ་པ་ནི་ཞེས་སོགས་ཀྱིས་ལམ་རིག་པ་སྒྲུབ་པ་
ངེས་འབྱིན་ཏེ་རྣམ་པ་བཞི་བསྟན་པའི་ཕྱིར། ཆོས་མངོན་པ་ཀུན་ལས་བཏུས་ཀྱི་དཀའ་བའི་གནད་འགྲེལ་
པ་ལས་གཉིས་པ་བདེན་པ་རྣམ་ངེས་ཀུན་ལས་བཏུས་ཀྱི་དཀའ་འགྲེལ་ལོ།།
•
༈ གསུམ་པ་ཆོས་རྣམ་ངེས་ཀུན་བཏུས་པ་བཤད་དུ་ཡོད་དེ། གསུང་རབ་ཡན་ལག་བཅུ་
གཉིས་སུ་དབྱེ་བ་དང་། དེ་སྡེ་སྣོད་གསུམ་དུ་བསྡུས་ཚུལ་བསྟན་པ་དང༌། ཡུལ་ཅན་ཤེས་པ་འཇུག་པའི་
རིམ་པ་དང་། ཤིན་ཏུ་རྒྱས་པའི་སྡེ་སྣོད་དང་། དེའི་ཡུལ་ཅན་བྱེ་བྲག་ཏུ་བཤད་པ་རྣམས་སུ་ཡོད་པའི་ཕྱིར།
དང་པོ་ཡོད་དེ། ཆོས་རྣམ་པར་ངེས་པ་གང་ཞེ་ན་ཞེས་སོགས་ཀྱིས་མདོའི་སྡེ། དབྱངས་བསྙད་། ལུང་དུ་
བསྟན་པ། ཚིགས་སུ་བཅད་པ། ཆེད་དུ་བརྗོད་པ། གླེང་གཞི། རྟོགས་བརྗོད། དེ་ལྟ་བུ་བྱུང་བ། སྐྱེ་
རབས། ཤིང་ཏུ་རྒྱས་པ། རྨད་བྱུང་། གཏན་ལ་ཕབ་པ་རྣམས་སུ་ཡོད་པའི་ཕྱིར། གསུང་རབ་ཡན་ལག་
དགུར་བསྡུ་ན་རྟོགས་བརྗོད། དེ་ལྟ་བུ་བྱུང་སྐྱེ་རབས་གསུམ་གླེང་གཞིའི་སྡེའི་ནང་དུ་བསྡུས་དགུའོ།
གཉིས་པ་དེ་སྡེ་སྣོད་གསུམ་དུ་བསྡུ་ཚུལ་ཡོད་དེ། དང་པོ་ལྔ་ཉན་ཐོས་ཀྱི་མདོ་སྡེའི་སྡེ་སྣོད་དུ་འདུ།
གླེང་གཞི། རྟོགས་བརྗོད། དེ་ལྟ་བུ་འབྱུང༌། སྐྱེ་རབས་བཞི་འདུལ་བའི་སྡེ་སྣོད་དུ་འདུ། ཤིན་ཏུ་རྒྱས་པ་
དང༌། རྨད་དུ་བྱུང་བ་གཉིས་བྱང་ཆུབ་སེམས་དཔའི་མདོ་སྡེ་སྣོད་དུ་འདུ། གཏན་ལ་ཕབ་པར་བསྟན་པའི་
སྡེ་ནི། གཉིས་ཀའི་མངོན་པའི་སྡེ་སྣོད་དུ་འདུས་པར་གསུངས་པའི་ཕྱིར།



329
ཆོས་རྣམ་ངེས་ཀུན་བཏུས།
ཡུལ་ཅན་ཤེས་པ་འཇུག་པའི་རིམ་པ།
སྡེ་སྣོད་གསུམ་དུ་འཇོག་པའི་རྒྱུམཚན་ཡང་ཡོད་དེ། ཅིའི་ཕྱིར་དེ་བཞིན་གཤེགས་པ་རྣམས་ཀྱིས་
སྡེ་སྣོད་གསུམ་རྣམ་པར་གཞག་ཅེ་ན། ཞེས་འབྱུང་བ་ལས་བསླབ་པ་གསུམ་ཆ་མཉམ་དུ་རྒྱས་པར་བསྟན་
པའི་ཆ་ནས་མདོ་སྡེའི་སྡེ་སྣོད་བཞག ཚུལ་ཁྲིམས་ཀྱི་བསླབ་པ་བསྐྱེད་པའི་ཐབས་རྒྱས་པར་སྟོན་ཅིང་དེ་
ལ་བརྟེན་ནས་ཏིང་འཛིན་གྱི་བསླབ་པ་བསྐྱེད་པའི་ཐབས་རྒྱས་པར་སྟོན་པའི་ཆ་ནས་འདུལ་བའི་སྡེ་སྣོད་
བཞག །ཞེས་རབ་ཀྱི་བསླབ་པ་རྒྱས་པར་སྟོན་པའི་ཆ་ནས་མངོན་པའི་སྡེ་སྣོད་བཞག་པའི་ཕྱིར། མཛོད་
པ་ལྟར་ན་འདི་ལྟར་མདོ་སྡེའི་སྡེ་སྣོད་དང་། འདུལ་བའི་སྡེ་སྣོད་དུ་ཆོས་རྣམས་ཀྱི་རང་སྤྱིའི་མཚན་ཉིད་
བསིལ་བུར་གསུངས་པ་དགྲ་བཅོམ་པ་བདུན་གྱིས་བསྡུས་པ་ལ། མངོན་པ་སྡེ་བདུན་བྱུང་བ་མ་གཏོགས་
སྟོན་པས་མངོན་པའི་སྡེ་སྣོད་ལོགས་པར་གསུངས་པ་མེད་པའི་མཛད་ཀྱང་འདིར་ནི་དེ་ལྟར་ཁས་ཀྱང་མི་
ལེན་ལ། དེ་ལྟ་ན་ཡང་སྡེ་སྣོད་གསུམ་མི་འགལ་བར་བྱ་དགོས་ཏེ། ཡུམ་རྒྱས་འབྲིང་བསྡུས་གསུམ་མདོ་
སྡེའི་སྡེ་སྣོད་དུ་བཤད་ཅིང་མངོན་པའི་སྡེ་སྣོད་དུ་ངེས་པར་བྱ་དགོས་པའི་ཕྱིར་ཏེ། ལྷག་པ་ཤེས་རབ་ཀྱི་
བསླབ་པ་རྒྱས་པར་བསྟན་བྱའི་གཙོ་བོར་བྱེད་པའི་མདོ་ཡིན་པའི་ཕྱིར་དང་། ཤེས་སྒྲིབ་འདུལ་བའི་ཐབས་
རྒྱས་པར་སྟོན་པས་འདུལ་བའི་སྡེ་སྣོད་དུའང་བཞག་དགོས་པའི་ཕྱིར། དེ་ལྟར་བྱས་ན་མངོན་པའི་མདོ་སྟོང་
ཕྲག་བརྒྱ་པ་ཞེས་བྱུང་བ་ཤེར་ཕྱིན་འབུམ་པ་ལས་འོས་མེད་དེ། གོ་བ་ཆགས་པ་ཤིན་ཏུ་ཉུང་ངོ༌།
གསུམ་པ་ཡུལ་ཅན་ཤེས་པ་འཇུག་པའི་རིམ་པ་བཤད་དུ་ཡོད་དེ། ཡུལ་ཅན་ཤེས་པ་གང་གི་ཡུལ་
ཡིན་པ་དང་། ཡུལ་ཅན་དེ་དག་ཇི་ལྟར་འཇུག་པའི་ཚུལ་བཤད་པ་གཉིས་སུ་ཡོད་པའི་ཕྱིར། དང་པོ་ཡོད་
དེ། ཆོས་འདི་དག་གང་གི་སྤྱོད་ཡུལ་ཡིན་ཞེ་ན་ཞེས་སོགས་འབྱུང་བ་ལས། གསུང་རབ་ཡན་ལག་བཅུ་
གཉིས་པོ་ཐོས་བསམ་སྒོམ་གསུམ་གྱི་ཤེས་རབ་ཀྱིས་ཤེས་པར་བྱ་བ་ཡིན་པའི་ཕྱིར། གཉིས་པ་ཡུལ་ཅན་
དེ་དག་ཇི་ལྟར་འཇུག་པའི་ཚུལ་བཤད་པ་ཡོད་དེ། དམིགས་པའི་དབྱེ་བ་དང་། བསམ་བྱུང་གི་ཤེས་རབ་
བསྐྱེད་པའི་ཐབས་དང༌། སྒོམ་བྱུང་གི་མངོན་རྟོགས་འཇུག་པའི་རིམ་པ་དང༌། དེ་ལ་བརྟེན་ནས་ལམ་དང་
འབྲས་བུ་ཐོབ་པའི་རིམ་པ་རྣམས་ཡོད་པའི་ཕྱིར། དང་པོ་ཡོད་དེ། ཆོས་ལ་དམིགས་པའི་རབ་ཏུ་དབྱེ་བ་



330
ཤིན་ཏུ་རྒྱས་པའི་སྡེ་སྣོད་ལ་དེའི་ཡུལ་ཅན་བྱེ་བྲག་ཏུ་བཤད་པ། ཆོས་རྣམ་ངེས་ཀུན་བཏུས།
གང་ཞེ་ན། ཞེས་སོགས་འབྱུང་བ་ལས་ཁྱབ་པའི་དམིགས་པ། སྤྱོད་པ་རྣམ་སྦྱོང་གི་དམིགས་པ། མཁས་
པའི་དམིགས་པ། ཉོན་མོངས་རྣམ་སྦྱོང་གི་དམིགས་པ་རྣམས་ཡོད་པའི་ཕྱིར། གཉིས་པ་བསམ་བྱུང་གི་
ཤེས་རབ་སྐྱེད་པའི་ཐབས་བཤད་པ་ཡོད་དེ། ཆོས་ལ་བརྩོན་པ་ཆོས་ལ་རྣམ་པར་དཔྱོད་པ་ན་རིགས་པ་
དུ་ཞིག་གིས་རྣམ་པར་དཔྱོད་ཅེ་ན། བཞིས་དཔྱོད་དེ། ཞེས་སོགས་འབྱུང་བ་ལས། ལྟོས་པའི་རིགས་པ།
བྱ་བ་བྱེད་པའི་རིགས་པ། གཏན་ཚིགས་ཀྱི་རིགས་པ། ཆོས་ཉིད་ཀྱི་རིགས་པ་རྣམས་སུ་ཡོད་པའི་ཕྱིར།
གསུམ་པ་སྒོམ་བྱུང་གི་མངོན་རྟོགས་འཇུག་པའི་རིམ་པ་ཡོད་དེ། རྒྱུ་ཡོངས་སུ་འཚོལ་བ་བཞི་བཤད་པ་
དང༌། འབྲས་བུ་ཡོངས་སུ་ཤེས་པ་བཞི་བཤད་པ་གཉིས་ཡོད་པའི་ཕྱིར། དང་པོ་ཡོད་དེ། ཆོས་ལ་རིགས་
པས་དཔྱོད་པ་ཞེས་འབྱུང་བ་ལས། མིག་ཀུན་ཏུ་འཚོལ་བ། དངོས་པོ་ཀུན་ཏུ་འཚོལ་བ། ངོ་བོ་ཉིད་དུ་
འདོགས་པར་ཀུན་ཏུ་འཚོལ་བ། ཁྱད་པར་འདོགས་པ་ཀུན་ཏུ་འཚོལ་བ་རྣམས་སུ་ཡོད་པའི་ཕྱིར། གཉིས་
པ་ཡོད་དེ། ཡང་དག་པ་ཇི་ལྟ་བ་བཞིན་དུ་ཡོངས་སུ་ཤེས་པ་བཞི་སྟེ། ཞེས་སོགས་འབྱུང་བ་ལས། མིང་
ཡོངས་སུ་ཤེས་པ། དངོས་པོ་ཡོངས་སུ་ཤེས་པ། ངོ་བོ་ཉིད་དུ་འདོགས་པ་ཡོངས་སུ་ཤེས་པ། ཁྱད་པར་
དུ་འདོགས་པ་ཡོངས་སུ་ཤེས་པ་རྣམས་སུ་ཡོད་པའི་ཕྱིར། བཞི་པ་དེ་ལ་བརྟེན་ནས་ལམ་དང་འབྲས་བུ་
ཐོབ་པའི་རིམ་པ་བཤད་པ་ཡོད་དེ། ཆོས་ལ་ཏིང་ངེ་འཛིན་པར་བརྩོན་པའི་རྣལ་འབྱོར་གྱིས་གང་ཞེ་ན་
ཞེས་སོགས་འབྱུང་བ་ལས་ཚུལ་བཞིན་དུ་ཡིད་ལ་བྱ་བ་ལས་སྒོམ་བྱུང་སྦྱོར་ལམ་དྲོད་སོགས་བཞི་དང་མཐོང་
ལམ་རྣམས་འཐོབ་པར་འགྱུར་བའི་ཕྱིར། །
བཞི་པ་ཤིན་ཏུ་རྒྱས་པའི་སྡེ་སྣོད་ལ་དེའི་ཡུལ་ཅན་བྱེ་བྲག་ཏུ་བཤད་པ་ཡོད་དེ། ཅིའི་ཕྱིར་ཤིན་
ཏུ་རྒྱས་པ་ལ་བྱང་ཆུབ་སེམས་དཔའི་ཕ་རོལ་ཏུ་ཕྱིན་པའི་སྡེ་སྣོད་ཅེས་བྱ་ཞེ་ན། ཞེས་སོགས་ཀྱིས་ཤིན་ཏུ་
རྒྱས་པའི་སྡེ་སྣོད་དེ་ཕ་རོལ་ཏུ་ཕྱིན་པའི་སྡེ་སྣོད་དང་། འབྲས་བུ་ཟབ་པ་དང་རྒྱ་ཆེ་བར་བསྟན། ཅིའི་ཕྱིར་
ཤིན་ཏུ་རྒྱས་པ་ལ་སེམས་ཅན་ཁ་ཅིག །རྒྱ་ཆེ་བ་དང་ཟབ་པར་མི་མོས་ཤིང་སྐྲག་པར་འགྱུར་ཞེ་ན་ཞེས་
སོགས་ཀྱིས་ཉན་ཐོས་སྡེ་པ་ཁ་ཅིག །ཤིན་ཏུ་རྒྱས་པ་སོགས་ཐེག་ཆེན་སྡེ་སྣོད་སྦྱོང་བའི་རྒྱུ་མཚན་དེ་བསྟན།



ཆོས་རྣམ་ངེས་ཀུན་བཏུས།
སྒྲས་ཟིན་ལ་ངོ་བོ་ཉིད་མེད་པར་གསུངས་པའི་དགོངས་པ་བཤད་པ།
331
-
-
ཅིའི་ཕྱིར་ཤིན་ཏུརྒྱས་པ་ལ་སེམས་ཅན་ཁ་ཅིག་མོས་ཀྱང་ངེས་པར་འབྱུང་བར་མི་འགྱུར་ཞེན་ཞེས་སོགས་
ཀྱི་ངོ་བོ་ཉིད་མེད་པར་སྨྲ་བ་སོགས་ཐེག་ཆེན་གྱི་གྲུབ་མཐའ་སྨྲ་པ་ཁ་ཅིག །ཤིན་ཏུ་རྒྱས་པའི་སྡེ་སྣོད་ལ་
མོས་ཀྱང་འཁོར་བ་དང་ཐེག་དམན་ལས་ངེས་པར་མི་འབྱུང་བའི་རྒྱུ་མཚན་དེ་བསྟན། ལྷག་མ་རྣམས་
ཀྱིས་ཤིན་ཏུ་རྒྱས་པའི་སྡེ་སྣོད་ཀྱི་དགོངས་པ་དེ་འཆད་པའི་ཕྱིར། དང་པོ་སླ། གཉིས་པ་གྲུབ་སྟེ། ཐེག་
ཆེན་གྱི་རིགས་དང་བྲལ་བ་དང་། དེ་ལ་མོས་པའི་དགེ་རྩ་མ་སད་པ་དང༌། སྡིག་གྲོགས་ཀྱིས་ཟིན་པའི་
དབང་གིས་ཡིན་པར་བསྟན་པའི་ཕྱིར། གསུམ་པ་གྲུབ་སྟེ། དངོས་པོ་བདེན་སྟོང་དུ་ལྟ་བའི་རང་ལྟ་ཆོག་
འཛིན་དང་། དྲང་དོན་གྱི་མདོ་སྡེ་ལ་སྒྲ་ཇི་བཞིན་དུ་ཞེན་པའི་དབང་གིས་ཡིན་པར་བསྟན་པའི་ཕྱིར། བཞི་
པ་ལ་དྲི་བ་དང་ལན་གཉིས་ལས། དང་པོ་ནི། ཤིན་ཏུ་རྒྱས་པ་ལས་ཆོས་ཐམས་ཅད་ངོ་བོ་ཉིད་མེད་དོ་
ཞེས་གང་གསུངས་པ་དེ་ལ་དགོངས་པ་གང་ཡིན་ཞེ་ན་ཞེས་འབྱུང་། དོན་ནི། ངོ་བོ་ཉིད་མེད་པར་སྨྲ་བ་
ན་རེ། ཡུམ་རྒྱས་འབྲིང་བསྡུས་གསུམ་ལས་གཟུགས་ནས་རྣམ་མཁྱེན་གྱི་བར་ཆོས་ཐམས་ཅད་སྒྲས་ཟིན་
ལ་དོན་དམ་པར་གྲུབ་པའི་ངོ་བོ་ཉིད་མེད་པར་གསུངས་པ་མི་འཐད་པར་ཐལ། གཞན་དབང་བདེན་པར་
གྲུབ་པའི་ཕྱིར། ཞེས་ཟེར་རོ། །
གཉིས་པ་ལན་ལ་གཉིས་སུ་ཡོད་དེ། ཡུམ་གྱི་མདོ་ལས་སྒྲས་ཟིན་ལས་དེ་ལྟར་གསུངས་པ་སྒྲ་ཇི་
བཞིན་པ་མ་ཡིན་པའི་དོན་བཤད་པ་དང་། ཡུམ་གྱི་མདོའི་དོན་རྟོགས་པའི་ཐབས་དགོངས་པ་བཞི་དང་།
ལྡེམ་དགོངས་བཞི་བཤད་པ་གཉིས་སུ་ཡོད་པའི་ཕྱིར། དང་པོ་གཉིས་སུ་ཡོད་དེ། སྒྲས་ཟིན་ལ་ངོ་བོ་ཉིད་
མེད་པར་གསུངས་པའི་དགོངས་པ་བཤད་པ་དང་། དེ་ལ་བརྟེན་ནས་མ་སྐྱེས་པ་སོགས་སུ་སྒྲས་ཟིན་ལ་
གསུངས་པའི་དོན་ཡང་རྟོགས་ནུས་པ་གཉིས་ཡོད་པའི་ཕྱིར། དང་པོ་འཆད་པ་ལ། བདག་ཉིད་ལས་མི་
འབྱུང་བ་དང༌། རང་གི་བདག་ཉིད་དུ་མེད་པ་དང་། རང་གི་ངོ་བོ་ལ་མི་གནས་པ་དང་། བྱིས་པས་བཟུང་
བ་བཞིན་དུ་མཚན་ཉིད་མེད་པའི་ཕྱིར་རོ། །ཡང་ཀུན་ཏུ་བཏགས་པའི་ངོ་བོ་ཉིད་ལ་མཚན་ཉིད་ངོ་བོ་ཉིད་
མེད་པ་དང་། གཞན་གྱི་དབང་ལ་སྐྱེ་བ་ངོ་བོ་ཉིད་མེད་པ་དང་། ཡོངས་སུ་གྲུབ་པ་ལ་དོན་དམ་པ་ངོ་བོ་



བ
332
དགོངས་པ་བཞི་དང་། ལྡེམ་དགོངས་བཞི་འཆད་པ། ཆོས་རྣམ་ངེས་ཀུན་བཏུས།
ཉིད་མེད་པའི་ཕྱིར་རོ། །ཞེས་གསུངས་སོ། །དོན་ནི། གཞན་དབང་ལ་དོན་དམ་པར་གྲུབ་པའི་ངོ་བོ་ཉིད་
མེད་པ་དེ། ཡུམ་གྱི་མདོར་སྒྲས་ཟིན་ལ་དེ་ལྟར་གསུངས་པའི་དགོངས་པ་མ་ཡིན་པར་ཐལ། གཞན་དབང་
རང་རྒྱུ་ལ་ལྟོས་མེད་དུ་མི་འབྱུང་བ་དང་། རྟོག་པ་ལ་ཇི་ལྟར་སྣང་བ་ལྟར་དོན་དམ་དུ་མེད་པ་དང༌། རང་
གྲུབ་དུས་ཀྱི་སྐད་ཅིག་གཉིས་པར་གནས་པའི་ངོ་བོ་ཉིད་དུ་མེད་པ་དང༌། བྱིས་པས་གཙང་བདེ་རྟག་པ་
སོགས་སུ་བཏགས་པ་ལྟར་གྱི་ངོ་བོ་ཉིད་མེད་པ་ལ་དགོངས་ནས་དེ་ལྟར་གསུངས་ཤིང་དེར་མ་ཟད་ཀུན་
བཏགས་ལ་རང་གི་མཚན་ཉིད་ཀྱིས་གྲུབ་པའི་ངོ་བོ་ཉིད་མེད་པ་དང་། གཞན་དབང་ལ་རྐྱེན་ལ་མི་ལྟོས་
པར་སྐྱེས་པའི་ངོ་བོ་ཉིད་མེད་པ་དང་། ཡོངས་གྲུབ་ལ་ཆོས་བདག་བཀག་ཙམ་ལས་མ་གཏོགས་པའི་ངོ་
བོ་ཉིད་མེད་པ་ལ་དགོངས་ནས་ཡུམ་གྱི་མདོར་དེ་ལྟར་གསུངས་པའི་ཕྱིར། ཞེས་པའོ། །
།གཉིས་པ་འཆད་པ་ལ། མ་སྐྱེས་པ་དང་། མ་འགག་པ་གཟོད་མ་ནས་ཞི་བ་རང་བཞིན་གྱིས་མྱ་
ངན་ལས་འདས་ཞེས་བྱུང་བའི་དགོངས་པ་གང་ཞེ་ན། ཇི་ལྟར་ངོ་བོ་ཉིད་མེད་པ་དེ་ལྟར་མ་སྐྱེས་སོ། །ཇི་
ལྟར་མ་སྐྱེས་པ་དེ་ལྟར་མ་འགགས་སོ། །ཇི་ལྟར་མ་སྐྱེས་པ་དང་མ་འགགས་པ་དེ་ལྟར་གཟོད་མ་ནས་ཞི་
བའོ། །དེ་ལྟར་རང་བཞིན་གྱིས་ཡོངས་སུ་མྱ་ངན་ལས་འདས་སོ། །ཞེས་གསུངས་ཏེ། དོན་ནི། གཞན་
དབང་དོན་དམ་པར་སྐྱེ་བ་མེད་པ་སོགས་ཡུམ་གྱི་མདོར་གཞན་དབང་སྒྲས་ཟིན་ལ་སྐྱེ་མེད་དུ་གསུངས་
པའི་དགོངས་པ་མ་ཡིནཔར་ཐལ། གཞན་དབང་ལྟ་བུ་ལ་རང་ལས་ངོ་བོ་ཐ་དད་པའི་རྒྱུ་རྐྱེན་ལ་ལྟོས་མེད་
དུ་རང་དང་བདག་ཉིད་གཅིག་པའི་རྒྱུ་རྐྱེན་ལས་བྱུང་བའི་ཚུལ་གྱིས་མ་སྐྱེས་པ་དང་། མ་འགགས་པ་སོགས་
དེ་ལྟར་གསུངས་པའི་དགོངས་པ་ཡིན་པའི་ཕྱིར། ཞེས་པའོ། །
གཉིས་པ་ཡུམ་གྱི་མདོ་དོན་རྟོགས་པའི་ཐབས་དགོངས་པ་བཞི་དང་ལྡེམ་དགོངས་བཞི་འཆད་པ་
ལ། ཡང་གོང་དག་གིས་ཤིན་ཏུ་རྒྱས་པ་ལ་དེ་བཞིན་གཤེགས་པ་རྣམས་ཀྱི་དགོངས་པ་ཁོང་དུ་ཆུད་པར་
བྱ་བའི་དགོངས་པ་བཞི་སྟེ་མཉམ་པ་ཉིད་ལ་དགོངས་པ་དང་། དུས་གཞན་ལ་དགོངས་པ་དང་། དོན་
གཞན་ལ་དགོངས་པ་དང་། གང་ཟག་གི་བསམ་ལ་དགོངས་པའོ། །གང་དག་གིས་ཤིན་ཏུ་རྒྱས་པ་ལ་དེ་



ཐོབ་པ་རྣམ་ངེས་ཀུན་བཏུས། དགོངས་པ་བཞི་དང༌། ལྡེམ་དགོངས་བཞི་འཆད་པ།
333
བཞིན་གཤེགས་པ་རྣམས་ཀྱིས་ལྡེམ་པོར་དགོངས་པ་ཁོང་དུ་ཆུད་པར་བྱའི་ལྡེམ་པོར་དགོངས་པ་བཞི་སྟེ།
གཞུག་པ་ལ་ལྡེམ་པོར་དགོངས་པ་དང་། མཚན་ཉིད་ལ་ལྡེམ་པོར་དགོངས་པ་དང་། གཉེན་པོ་ལ་ལྡེམ་
པོར་དགོངས་པ་དང༌། བསྒྱུར་བ་ལ་ལྡེམ་པོར་དགོངས་པའོ། །ཞེས་གསུངས་ཏེ། དོན་ནི། །དགོངས་
གཞི་གཙོ་བོར་གྱུར་པ་དགོངས་པ་ཅན་གྱི་མདོ་དང་། དགོངས་པ་གཙོ་བོར་གྱུར་པ་ལྡེམ་དགོངས་ཀྱི་མདོ་
གཉིས་ལས། དང་པོ་ལ་བཞི་ཡོད་པའི་དང་པོ་མཉམ་པ་ཉིད་ལ་དགོངས་པ་ནི། ང་དེའི་ཚེ་དེའི་དུས་ན་
སངས་རྒྱས་རྣམ་གཟིགས་སུ་གྱུར་ཏོ་ཞེས་པ་ལྟ་བུ། གཉིས་པ་དུས་གཞན་ལ་དགོངས་པ་ནི་བདེ་བ་ཅན་
ལྟ་བུ་ལ་སྐྱེ་བར་སྨོན་ལམ་བཏབ་པ་ཙམ་གྱིས་དེར་སྐྱེས་ཞེས་པ་ལྟ་བུ། གསུམ་པ་དོན་གཞན་ལ་དགོངས
པ་ནི། མཚན་ཉིད་གསུམ་ཀ་དོན་དམ་པར་ངོ་བོ་ཉིདམེད་པར་གསུངས་པ་ལྟ་བུ། བཞི་བ་གང་ཟག་གི་
བསམ་པ་ལ་དགོངས་པ་ནི། སྦྱིན་པ་ལ་སྨད་ནས་ཚུལ་ཁྲིམས་ལ་བསྔགས་པ་ལྟ་བུ། གཉིས་པ་ལ་བཞི་
ཡོད་པའི་དང་བོ་གཞུག་པ་ལ་ལྡེམ་པོར་དགོངས་པ་ནི། གང་ཟག་གི་བདག་ཡོད་པར་གསུངས་པ་ལྟ་བུ།
གཉིས་བ་མཚན་ཉིད་ལ་ལྡེམ་པོར་དགོངས་པ་ནི། མཚན་ཉིད་གསུམ་ཀ་དོན་དམ་པར་ངོ་བོ་ཉིད་མེད་
པར་གསུངས་པ་ལྟ་བུ། གསུམ་པ་གཉེན་པོ་ལ་ལྡེམ་པོར་དགོངས་པ་ནི། མཐར་ཐུག་ཐེག་པ་གཅིག་ཏུ་
གསུངས་པ་ལྟ་བུ། བཞི་བ་བསྒྱུར་བ་ལ་ལྡེམ་པོར་དགོངས་པ་ནི། དོན་ཟབ་མོ་སྒྲ་ངན་པས་བསྒྱུར་ཏེ་
གསུངས་པ་ལྟ་བུ། དགོངས་པ་ཅན་གྱི་མདོ་དང༌། ལྡེམ་དགོངས་ཀྱི་མདོ་གཉིས་མི་འགལ་ཏེ། དགོངས་
གཞི་གཙོ་བོར་གྱུར་པའི་མདོ་དང་། དགོངས་པ་གཙོ་བོར་གྱུར་པའི་མདོ་གཉིས་མི་འགལ་བའི་ཕྱིར། དེ་
ལྟ་བུའི་དགོངས་པ་ཅན་གྱི་ཡུམ་གྱི་མདོ་ལ་མོས་པའི་ཕན་ཡོན་ཡོད་དེ། རྣམ་པ་ལྔ་སྟེ། སྐད་ཅིག་རེ་རེ་
ལ་ཞེས་སོགས་འབྱུང་བ་ལས། ཞི་གནས་ཀྱི་ཕན་ཡོན་གཉིས། ལྷག་མཐོང་གི་ཕན་ཡོན་གཉིས། ཟུང་དུ་
འབྲེལ་བའི་ཕན་ཡོན་གཅིག་རྣམས་ཡོད་པའི་ཕྱིར། ཡུམ་གྱི་མདོ་ལ་མཆོད་པའང་ཕན་ཡོན་ཆེ་སྟེ། ཅིའི་ཕྱིར་
ཤིན་ཏུ་རྒྱས་པའི་ཆོས་ལ་བདུག་པ་དང་ཞེས་སོགས་འབྱུང་བ་ལས། དེ་ལ་ཨ་ཀ་རུ་སོགས་ཀྱིས་མཆོད་
པར་འོས་པ། དེ་ཙམ་དུ་ཉན་ཐོས་ཀྱི་སྡེ་སྣོད་ལ་འོས་པ་མ་ཡིན་ཏེ། ཡུམ་གྱི་མདོ་དོན་ཉམས་སུ་བླངས་



334
གང་ཟག་རྣམ་པར་གཞག་པ་སྤྱི་བཤད།
ཐོབ་པ་རྣམ་ངེས་ཀུན་ལས་བཏུས།
--
-
----
པས་སེམས་ཅན་ཐམས་ཅད་ལ་ཕན་བདེ་སྒྲུབ་པར་བྱེད་པའི་ཕྱིར། ཆོས་མངོན་པ་ཀུན་ལས་བཏུས་ཀྱི་
དཀའ་བའི་གནད་འགྲེལ་པ་ལས་གསུམ་པ་ཆོས་རྣམ་ངེས་ཀུན་ལས་བཏུས་ཀྱི་དཀའ་འགྲེལ་ལོ། །
། །བཞི་པ་ཐོབ་པ་རྣམ་ངེས་ཀུན་ལས་བཏུས་པ་བཤད་པ་ཡོད་དེ། ཐོབ་པ་རྣམ་པར་ངེས་པ་
གང་ཞེ་ན། གང་ཟག་རྣམ་པར་གཞག་པ། མངོན་པར་རྟོགས་པ་རྣམ་པར་གཞག་པར་བལྟའོ། །ཞེས་
པས་མདོར་བསྟན། ལྷག་མ་རྣམས་ཀྱིས་རྒྱས་པར་འཆད་པའི་ཕྱིར། གང་ཟག་རྣམ་པར་གཞག་པ་གང་
ཞེ་ན། ཞེས་སོགས་ཀྱིས་སྡེ་ཚན་བདུན་གྱི་སྒོ་ནས་གང་ཟག་གི་དབྱེ་བ་དེ་འཆད། མངོན་པར་རྟོགས་པ་
རྣམ་པར་གཞག་པ་གང་ཞེ་ན། ཞེས་སོགས་ཀྱིས་མངོན་རྟོགས་ཀྱི་རྣམ་གཞག་དེ་འཆད། ཅིའི་ཕྱིར་བྱུང་
ཆུབ་སེམས་དཔའ་སྐྱོན་མེད་པ་ལ་ཞུགས་ན། རྒྱུན་དུ་ཞུགས་པར་མི་འགྱུར་ཞེ་ན་ཞེས་སོགས་ཀྱིས་ཐེག་
པ་ཆེན་པོའི་གང་ཟག་དང་དེས་རྒྱུད་ལ་སྐྱེས་པའི་ཆོས་བྱེ་བྲག་ཏུ་འཆད་པའི་ཕྱིར། དང་པོ་སྡེ་ཚན་བདུན་
གྱི་ངེས་པར་འབྱུང་བས་དབྱེ་བ་ཐེག་པ་གསུམ་བཤད་པའི་རང་སངས་རྒྱས་ཀྱི་ཐེག་པ་འཆད་པ་ལ། ཉན་
ཐོས་ཀྱི་སྡེ་སྣོད་ལ་དམིགས་ནས་ཆོས་ཀྱི་རྗེས་སུ་མཐུན་པའི་ཆོས་སྒྲུབ་པ་དང་ངེས་པར་འབྱེད་པའི་ཆ་དང་
མཐུན་པ་སྔོན་མ་སྐྱེད་པའམ་ངེས་པར་འབྱེད་པའི་ཆ་དང་མཐུན་པ་སྔོན་བསྐྱེད་པ་སྔོན་འབྲས་བུ་མ་ཐོབ་
པའམ། སྔོན་འབྲས་བུ་ཐོབ་པའམ། གང་ཡང་རུང་སྟེ། སངས་རྒྱས་འབྱུང་བ་མེད་པར་བདག་ཉིད་ཀྱི་
ལམ་མངོན་དུ་བྱས་ནས་བསེ་རུ་ལྟ་བུར་འགྱུར་ཏེ་གཅིག་པུར་གནས་པའམ། རང་རྒྱལ་བར་གྱུར་ཏེ་
ཚོགས་དང་སྤྱོད་གང་སྡུག་བསྔལ་གྱི་མཐར་ཕྱིན་པ་ཐོབ་པའོ། །ཞེས་གསུངས་ཏེ། དོན་ནི། ཉན་ཐོས་ཀྱི་
སྡེ་སྣོད་ལ་དམིགས་པར་འདྲ་ཡང་། ཉན་ཐོས་ལས་དབང་པོ་རྣོ་བས་ཆོས་ཀྱི་བདག་མེད་རྟོགས་པ་དང་
སྐྱེ་བ་སྔ་མ་ལ་སྦྱོར་ལམ་མ་ཐོབ་པ་དང་
། ཐོབ་པ་དང་། སྔ་མའི་དགེ་སྦྱོང་ཚུལ་གྱི་འབྲས་བུ་མ་ཐོབ་པའམ་ཐོབ་
ཀྱང་རུང་སྟེ། སངས་རྒྱས་འབྱུང་བ་མེད་པའི་འཇིག་རྟེན་དུ་རང་གི་བྱང་ཆུབ་མངོན་དུ་བྱེད་པ་སྟེ་སྲིད་པ་
ཐ་མའི་ཚེ་སློབ་དཔོན་གྱིས་ཆོས་བསྟན་པ་ལ་མི་ལྟོས་པའོ། །དེ་ལ་ཡང་བསེ་རུ་ལྟ་བུ་དང་། ཚོགས་སྤྱོད་



335
ཐོབ་པ་རྣམ་ངེས་ཀུན་ལས་བཏུས། རྒྱུན་ཞུགས་ཞུགས་པ་བཤད་པ།
ཀྱི་རང་རྒྱལ་གཉིས་ལས། ཕྱི་མ་ཉན་ཐོས་ཀྱི་རྟོགས་པ་སྔོན་སོང་དུ་བཤད། སྤངས་པ་ནི་ཉན་ཐོས་མི་
སློབ་པའི་སྤངས་པ་ལས་ལྷག་པ་མེད་དེ། གཟུང་འཛིན་རྫས་གཞན་དུ་འཛིན་པའི་ཤེས་སྒྲིབ་སྤངས་པའི་
སྤངས་པ་ངོ་བོ་ཉིད་སྐུར་བྱ་དགོས་པའི་ཕྱིར། སྦྱོར་བས་དབྱེ་བ་ལ་དད་པའི་རྗེས་འབྲང་དང་ཆོས་ཀྱི་རྗེས་
འབྲང་གཉིས། འབྲས་བུས་དབྱེ་བ་ལ། དད་མོས་དང་མཐོང་ཐོབ་པ་གཉིས་ནས། ཕྱིར་མི་འོང་གོང་འཕོ་
བའི་བར་གང་ཟག་ཉེར་གཅིག་དང་། དགྲ་བཅོམ་པ་ཉམས་པའི་ཆོས་ཅན། བདག་གསོད་པའི་ཆོས་ཅན།
རྗེས་སུ་བསྲུང་བའི་ཆོས་ཅན། གནས་པ་ལས་མི་གཡོ་བའི་ཆོས་ཅན། རྟོགས་པའི་འོས་སུ་གྱུར་པའི་ཆོས་
ཅན། མི་འཁྲུགས་པའི་ཆོས་ཅན་དང་དྲུག་གསུངས། །
དེ་རྣམས་སོ་སོར་བཤད་དུ་ཡོད་དེ། རྒྱུན་ཞུགས་ཞུགས་གནས་བཤད་པ། ཕྱིར་འོང་ཞུགས་གནས་
བཤད་པ། ཕྱིར་མི་འོང་ཞུགས་གནས་བཤད་པ། དགྲ་བཅོམ་ཞུགས་གནས་བཤད་པ། རྒྱུན་ཞུགས་བྱེ་
བྲག་ཏུབཤད་པ་རྣམས་སུཡོད་པའི་ཕྱིར། དང་པོ་བཤད་དུ་ཡོད་དེ། རྒྱུན་དུ་གས་པའི་འབྲས་བུ་ལ་འཇུག་
པ་གང་ཞེ་ན། གང་ངེས་པར་འབྱེད་པའི་ཆ་དང་མཐུན་པ་ལ་མཐོང་བའི་ལམ་གྱི་སེམས་ཀྱི་སྐད་ཅིག་བཅོ་
ལྔ་ལ་གནས་པའི་གང་ཟག་གོ །ཞེས་ཉན་ཐོས་ཀྱི་མཐོང་ལམ་སྐད་ཅིག་དང་པོ་བཅོ་ལྔའི་བར་ལ་གནས་
པའི་གང་ཟག་དེ་རྒྱུན་ཞུགས་ཞུགས་པ་དང་། རྒྱུན་དུ་ཞུགས་པ་གང་ཞེ་ན་གང་མཐོང་བའི་ལམ་གྱི་སེམས་
ཀྱི་སྐད་ཅིག་བཅུ་དྲུག་པ་ལ་གནས་པའི་གང་ཟག་གོ །ཞེས་ཉན་ཐོས་ཀྱི་མཐོང་ལམ་སྐད་ཅིག་བཅུ་དྲུག་
པ་ལ་གནས་པའི་གང་ཟག་དེ་རྒྱུན་ཞུགས་འབྲས་གནས་སུ་གསུངས་པའི་ཕྱིར། ཞུགས་པའི་སྐབས་ཀྱི་
དབང་པོ་བརྟུལ་པོ་དང༌། རྣོན་པོ་གཉིས་ལ་དད་པའི་རྗེས་འབྲང་དང་། ཆོས་ཀྱི་རྗེས་འབྲང་དུ་འཇོག་ཅིང་།
འབྲས་གནས་ཀྱི་སྐབས་སུ་དད་མོས་པ་དང་མཐོང་ཐོབ་པ་ཞེས་བརྗོད་དོ། འོ་ན། རྒྱུན་ཞུགས་འབྲས་གནས་
ལ་མཐོང་སྤངས་ཉོན་མོངས་ཐམས་ཅད་སྤངས་པ་དགོས་ན་མཐོང་སྤངས་ཀུན་སྦྱོར་གསུམ་སྤངས་ནས། རྒྱུན་
ཞུགས་སུ་འཇོག་པ་ཅི་ཞེ་ན། དེའི་རྒྱུ་མཚན་ཡོད་དེ། གཙོ་བོར་བསྡུས་པའི་ཕྱིར་རོ། །ཞེས་འབྱུང་བ་ལས།
མཐོང་སྤངས་ཀུན་སྦྱོར་གསུམ་རྒྱུན་ཞུཌ་ཞུགས་པའི་སྤང་བྱའི་གཙོ་བོ་ཡིན་པའི་ཕྱིར། མཛོད་པ་ནི་རྒྱུན་



336 རྒྱུན་ཞུགས་སྲིད་པ་ལན་བདུན་པ་དང་། རིགས་ནས་རིགས་སྐྱེ་བཤད་པ། ཐོབ་པརྣམ་ངེས་ཀུན་ལས་བཏུས།
ཞུགས་གས་པ་ལ་འཕགས་པས་ཁྱབ་པར་མཛད་ལ། མངོན་པར་རྟོགས་པའི་རྒྱན་གྱི་འགྲེལ་པའང་མཛོད་
དང་མཐུན། རྣམ་བཤད་སྙིང་པོ་རྒྱུན་དུ་ནི་བསྟན་བཅོས་འདིའི་བཞེད་པ་བཀོད་པ་ཙམ་མོ།
རྒྱུན་ཞུགས་འབྲས་གནས་ལ་སྐྱེ་བ་ལེན་ཚུལ་གྱི་སྒོ་ནས་གཉིས་སུ་ཡོད་དེ། རེ་ལྟར་ཐོགས་ན་
སྲིད་པ་ལན་བདུན་པ་གང་ཞེ་ན། རྒྱུན་དུ་ཞུགས་པའི་གང་ཟག་ཉིད་ལྷ་དང་མི་རྣམས་ཀྱི་ནང་དུ་ལན་བདུན་
ཡན་མན་དུ་སྲིད་པར་འཁོར་བར་བྱས་ནས་གང་སྡུག་བསྔལ་གྱི་མཐའ་མ་ཐོབ་པའོ། །རིགས་ནས་
རིགས་སུ་སྐྱེ་བ་གང་ཞེ་ན། ལྷ་དང་མི་རྣམས་ཀྱི་ནང་དུ་རིགས་ནས་རིགས་སུ་སོང་ནས་གང་སྡུག་བསྔལ་
གྱི་མཐའ་མ་ཐོབ་པའོ། །ཞེས་འབྱུང་བ་ལས། རྒྱུན་ཞུགས་སྲིད་པ་ལན་བདུན་པ་དང་། རྒྱུན་ཞུགས་
རིགས་ནས་རིགས་སྐྱེ་གཉིས་ལས། དང་པོ་ལ་ངེས་པའི་རྒྱུན་ཞུགས་སྲིད་པ་ལན་བདུན་པ་དང་། མ་ངེས་
པའི་ན་གས་སྲིད་པ་ལན་བདུན་པ་གཉིས་གསུངས་པའི་ཕྱིར་དང་རིགས་ནས་རིགས་སྐྱེ་ལ་ལྷའི་རིགས་
ནས་རིགས་སྐྱེ་དང༌། མིའི་རིགས་ནས་རིགས་སྐྱེ་གཉིས་གསུངས་པའི་ཕྱིར། ངེས་པའི་རྒྱུན་ཞུགས་སྲིད་
པ་ལན་བདུན་པ་ལ་སྐྱེ་བ་ལེན་པའི་ཚུལ་གྱི་དབང་དུ་བྱས་ན། མིའི་རྟེན་ལ་རྒྱུན་ཞུགས་ཐོག་མར་ཐོབ་པ་
དེས། སླར་འདོད་ལྷར་སྐྱེ་བ་ལན་གཅིག་ལེན། དེ་ནས་མིར་སྐྱེ་བ་ལན་གཅིག་ལེན། དེ་ལྟར་ཡན་ཆད་
མན་ཆད་དུ་མིར་ལེན་བདུན། ལྷར་ལན་བདུན་བླངས་ཏེ། མཐར་མིའི་རྟེན་ལ་དགྲ་བཅོམ་ཐོབ་པ་དང་།
ཡང་ཐོག་མར་འདོད་ལྷའི་རྟེན་ལ་རྒྱུན་གས་ཐོབ་པ་དེས་སླར་མིར་སྐྱེ་བ་ལན་གཅིག་ལེན། དེ་ནས་ལྷར་སྐྱེ་
བ་ལན་གཅིག་ལེན། དེ་ལྟར་ཡན་མན་དུ་ལྟར་ལན་བདུན། མིར་ལན་བདུན་བླངས་ཏེ། མཐར་ལྷའི་རྟེན་
ལ་དགྲ་བཅོམ་ཐོབ་པར་བྱེད། རིགས་སྐྱེགཉིས་སྐྱེ་བ་ལེན་ཚུལ་གྱི་དབང་དུ་བྱས་ནས་ལྷའི་རིགས་ནས་
རིགས་སྐྱེ་ནི་འདོད་ལྷར་སྐྱེ་བ་ལན་གཉིས་སོ་གསུམ་བླངས་ནས་མྱ་འདས་མངོན་དུ་བྱེད། མིའི་རིགས་ནས་
རིགས་སུ་སྐྱེ་བ་ནི་གླིང་གསུམ་གང་རུང་དུ་སྐྱེ་བ་ལན་གཉིས་སམ། གསུམ་བླངས་ནས་མྱང་འདས་མངོན་
དུ་བྱེད་པའི་ཕྱིར། རྣམ་བཤད་དུ་འདོད་ལྷའི་རྟེན་ལ་ཐོག་མར་རྒྱུན་ཞུགས་ཐོབ་པ་དེ་ཤི་ནས་མིར་སྐྱེ་བ་
ལེན་པ་མ་གཏོགས། ལྷ་དེ་ཉིད་དུ་སྐྱེ་བར་མ་གསུངས་པ་དེ་ཅུང་ཟད་མ་དག་པ་འདྲའོ། སྔ་མ་ཁ་ཅིག། ངེས་



337
ཐོབ་པ་རྣམ་ངེས་ཀུན་ལས་བཏུས། ཕྱིར་འོང་ཞུགས་གནས་བཤད་པ།
པའི་རྒྱུན་ཞུགས་དེས་ལྷ་མི་བསྡོམས་པའི་ནང་དུ་སྐྱེ་སྲིད་བདུན་ཁོ་ན་ལེན་པར་འདོད་ཀྱང་མི་འཐད་དེ།
ཉན་ས་ལས། ལྷ་དང་མིར་བདུན་བདུན་མཚམས་སྦྱར་ཞིང་འཁོར་ནས་སྡུག་བསྔལ་མཐར་བྱེད། ཅེས་
གསལ་བར་འབྱུང་བའི་ཕྱིར། འོ་ན། སྲིད་པ་ལན་བདུན་པ་མིན་པར་འགྱུར་རོ་ཞེ་ན། སྐྱོན་མེད་དེ། བདུན་
ཚན་དུ་འདྲ་བས་དེ་ལྟར་བརྗོད་པའི་ཕྱིར། དཔེར་ན་བདུན་ཚན་ལྔ་ལ་མཁས་པ་ཡིན་ཡང་བདུན་ཚན་དུ་
འདྲ་བས་གནས་བདུན་ལ་མཁས་པའི་དགེ་སློང་ཞེས་པ་དང་། འདབ་མ་བརྒྱ་ཕྲག་ཡོད་ཀྱང་ལོ་མ་རེ་རེ་
ལ་འདབ་མ་བདུན་བདུན་ཡོད་པར་འདྲ་བས་ཤིང་འདབ་མ་བདུན་ཞེས་བརྗོད་པ་བཞིན་ཏེ་སྔ་མ་བསྟན་
བཅོས་དང་ཕྱི་མ་འཇིག་རྟེན་ལ་གྲགས་པའི་དཔེའོ། །གནས་བདུན་ནི་གཟུགས་ཀྱི་ངོ་བོ་དང་། གཟུགས་
ཀུན་འབྱུང་བ་དང་། འགོག་པ་དང༌། འགོག་པར་འགྲོ་བའི་ལམ་དང་། གཟུགས་ཀྱི་རོ་མྱང་བ་དང་། ཉེས་
དམིགས་དང་། ངེས་པར་འགྱུར་བ་ཤེས་པའོ། མཛོད་ཀྱི་བསམ་ཌིཀ་སོགས་སུ། འདོད་པར་སྐྱེ་སྲིད་ལན་
བཞི་ལེན་པའི་རྒྱུན་ཞུགས་རིགས་ནས་རིགས་སྐྱེ་བཤད་པ་ནི། འགྲེལ་པའི་འབྲུ་ཅུང་ཟད་མ་འབྱོར་བའོ།
གཉིས་པ་ཕྱིར་འོང་ཞུགས་གནས་བཤད་པ་ཡོད་དེ། ལན་གཅིག་ཕྱིར་འོང་བའི་འབྲས་བུ་ལ་འཇུག་
པ་གང་ཞེ་ན། གང་སྒོམ་པའི་ལམ་ལ་འདོད་པ་ན་སྤྱོད་པའི་ཉོན་མོངས་པ་རྣམས་ཀྱི་རྣམ་པ་ལྔ་སྤངས་
པའི་ལམ་ལ་གནས་པའི་གང་ཟག་གོ །ལན་གཅིག་ཕྱིར་འོང་བའི་གང་ཟག་གང་ཞེ་ན། བསྒོམ་པའི་ལམ་
ལ་འདོད་པ་ན་སྤྱོད་པའི་ཉོན་མོངས་པའི་རྣམ་པ་དྲུག་པ་སྤངས་པའི་ལམ་ལ་གནས་པའི་གང་ཟག་གོ །ཞེས་
འབྱུང་བ་ལས། འཇིག་རྟེན་པའི་སྒོམ་སྤངས་སུ་གྱུར་པའི་འདོད་ཉོན་དྲུག་པ་སྤངས་པས་རབ་ཏུ་ཕྱེ་བའི་
རིགས་སུ་གནས་པའི་དགེ་སྦྱོང་ཚུལ་གྱི་འབྲས་བུ་ཐོབ་ཕྱིར་དུ་བརྩོན་བཞིན་པའི་གང་ཟག་དེ་ཕྱིར་འོང་
ཞུགས་པ་དང༌། འཇིག་རྟེན་པའི་སྒོམ་སྤངས་སུ་གྱུར་པའི་འདོད་ཉོན་དྲུག་པ་སྤངས་པས་རབ་ཏུ་ཕྱེ་བའི་
རིགས་སུ་གནས་པའི་དགེ་སྦྱོང་ཚུལ་གྱི་འབྲས་བུ་ལ་གནས་པའི་གང་ཟག་དེ་ཕྱིར་འོང་འབྲས་གནས་སུ་
གསུངས་པའི་ཕྱིར། ཕྱིར་འོང་ཞུགས་པའམ་ཕྱིར་འོང་འབྲས་གནས་ལ་མཐོང་ལམ་གྱི་སྔོན་རོལ་ཏུའཇིག་
རྟེན་པའི་སྒོམ་སྤངས་སུགྱུར་པའི་འདོད་ཉོན་ག་པ་སྤངས་པ་དང་སྒོམ་ལམ་གྱི་སྟོབས་ཀྱིས་ཐོབ་པ་གཉིས་ཡོད་



338
ཕྱིར་མི་འོང་ཞུགས་པ། ཐོབ་པ་རྣམ་ངེས་ཀུན་ལས་བཏུས།
པ་ལས། སྔ་མ་ཆགས་བྲལ་སྔོན་སོང་དུ་མི་རིགས་ཏེ། རྣམ་བཤད་འདིར་འདི་ལ་ཡང་མཐོང་ལམ་གྱི་སྔོན་
དུ་ཕལ་ཆེར་ལ་འདོད་ཆགས་དང་བྲལ་བ་དང༌། སྒོམ་ལམ་གྱི་སྟོབས་ཀྱིས་ཐོབ་པ་གཉིས་ཡོད་ལ། སྔ་མ་
ཆགས་བྲལ་སྔོན་སོང་དུ་འདོད་པ་ནི་ཧ་ཅང་ཐལ་བའོ། ཞེས་གསུངས། ཡང་ཕྱིར་འོང་ལ་ཆགས་བྲལ་སྔོན་
སོང་དེ་ཙམ་གྱིས་ཆོག་པ་སྦྱར་ནས་ཆགས་བྲལ་སྔོན་སོང་གི་ཕྱིར་འོང་ལ་ཆགས་བྲལ་སྔོན་སོང་གིས་
མ་ཁྱབ་པར་བྱས་ནའང་འགལ་བ་མེད་དོ། འོ་ན། ཕྱིར་འོང་འབྲས་གནས་ཁྱད་པར་ཅན་ཚེ་གཅིག་བར་
ཆད་གཅིག་པ་གང་ཞེ་ན་བཤད་དུ་ཡོད་དེ། བར་ཆད་གཅིག་པ་གང་ཞེ་ན་ལན་གཅིག་ཕྱིར་འོང་བ་ལྷ་
རྣམས་ཀྱི་ནང་དུ་གང་སྡུག་བསྔལ་གྱི་མཐའ་མ་ཐོབ་པའོ། ཞེས་འབྱུང་བ་ལས། འཇིག་རྟེན་པའི་སྒོམ་
སྤངས་སུ་འདོད་ཉོན་བདུན་པའམ་བརྒྱད་པ་སྤངས་ཤིང་དགུ་པ་མ་སྤངས་པར་འདོད་ལྷར་སྐྱེ་བ་ལན་ཅིག་
བླངས་ནས་མྱང་འདས་མངོན་དུ་བྱེད་པའི་ཕྱིར་འོང་ཞིག་ལ་གསུངས་པའི་ཕྱིར་དང་། འདོད་ཉོན་བརྒྱད་པ་
མ་སྤངས་པ་སྲིད་ཀྱང་སྤང་བྱའི་གཙོ་བོའི་དབང་དུ་བྱས་ནས་བར་ཆད་གཅིག་པར་གྱུར་པའི་ཕྱིར། ཕྱིར་
འོང་ལ་འདོད་པར་སྐྱེ་བར་ལན་ཅིག་ལེན་པས་མ་ཁྱབ་སྟེ། ཕྱིར་འོང་གི་རྟེན་ལ་ཕྱིར་མི་འོང་གི་འབྲས་བུ་
མངོན་དུ་བྱེད་པ་ཡོད་པའི་ཕྱིར། ཡང་དེ་ལ་འདོད་པར་སྐྱེ་བ་ལན་གཉིས་མི་ལེན་པས་ཀྱང་མ་ཁྱབ་སྟེ། ཉན་
སར། ལྟའི་སྲིད་པ་ལན་ཅིག་དང་མིའི་སྲིད་པ་ལན་ཅིག་སྐྱེས་པའི་ཚེ་ལན་ཅིག་ཕྱིར་འོང་གི་འབྲས་བུར་
བཞག་གོ །ཞེས་གསུངས་པའི་ཕྱིར། ལན་ཅིག་ཕྱིར་འོང་མིན་པར་མི་འགྱུར་ཏེ། དེ་གཉིས་འདོད་པའི་སྐྱེ་
སྲིད་དུ་རིགས་མཐུན་པའི་ཕྱིར། འོན་ཀྱང་སྐྱེ་སྲིད་རིགས་མཐུན་དུ་ནི་མི་བྱའོ།
།གསུམ་པ་ཕྱིར་མི་འོང་ཞུགས་གནས་བཤད་པ་ཡོད་དེ། ཕྱིར་མི་འོང་བའི་འབྲས་བུ་ལ་འཇུག་
པ་གང་ཞེ་ན། གང་སྒོམ་པའི་ལམ་ལ་འདོད་པ་ན་སྤྱོད་པའི་ཉོན་མོངས་པའི་རྣམ་པ་བདུན་པ་དང་བརྒྱད་
པ་སྤངས་པའི་ལམ་ལ་གནས་པའི་གང་ཟག་གོ །ཕྱིར་མི་འོང་བའི་གང་ཟག་གང་ཞེ་ན། གང་སྒོམ་པའི་
ལམ་ལ་འདོད་པ་ན་སྤྱོད་པའི་ཉོན་མོངས་པའི་རྣམ་པ་དགུ་པ་སྤངས་པའི་ལམ་ལ་གནས་པའི་གང་ཟག་གོ
ཞེས་འབྱུང་བ་ལས། ཐ་མའི་ཆ་མཐུན་ལྔ་སྤངས་པས་རབ་ཏུ་ཕྱེ་བའི་རིགས་སུ་གནས་པའི་དགེ་སྦྱོང་ཚུལ་



339
ཐོབ་པ་རྣམ་ངེས་ཀུན་ལས་བཏུས། ཕྱིར་མི་འོང་འབྲས་གནས་བཤད་པ།
གྱི་འབྲས་བུ་ཐོབ་ཕྱིར་དུ་བརྩོན་བཞིན་པའི་གང་ཟག་དེ་ཕྱིར་མི་འོང་ཞུགས་པ་དང་། དེ་འདྲའི་འབྲས་བུ་
ལ་གནས་པའི་གང་ཟག་དེ། ཕྱིར་མི་འོང་འབྲས་གནས་ཡིན་པའི་ཕྱིར། ཐ་མའི་ཆ་མཐུན་ལྔ་ཡོད་དེ།
འཇིག་ལྟ་ཀུན་བཏགས། ཚུལ་ཁྲིམས་དང་བརྟུལ་ཞུགས་མཆོག་འཛིན། ཐེ་ཚོམ་ཉོན་མོངས་ཅན་ཏེ་མཐོང་
སྤངས་ཀུན་སྦྱོར་གསུམ་གྱི་སྟེང་དུ་འདོད་པ་ལ་འདུན་པ། གནོད་སེམས་བསྣན་པ་དེ་ཡིན་པའི་ཕྱིར། ཅི་
སྟེ་འདོད་ཉོན་དགུ་པ་སྤངས་པས་ཕྱིར་མི་འོང་དུ་འགྱུར་ན། ཐ་མའི་ཆ་མཐུན་ལྔ་སྤངས་པས་འགྱུར་བར་
བཤད་པ་དང་འགལ་ལོ་ཞེ་ན། མི་འགལ་ཏེ་གཙོ་བོ་བསྡུ་བའི་ཕྱིར་རོ། ཞེས་འབྱུང་བ་ལས། སྤང་བྱའི་
གཙོ་བོའི་དབང་དུ་བྱས་པའི་ཕྱིར། ཕྱིར་མི་འོང་འབྲས་གནས་ལ་བར་འདའ་བ། སྐྱེ་འདའ་བ། འདུ་བྱེད་
མེད་པར་འདའ་བ། འདུ་བྱེད་དང་བཅས་ཏེ་འདའ་བ། གོང་འཕོ་བ་དང་ལྔ་ལས། དང་པོ་ཡོད་དེ། བར་
མ་དོར་ཡོངས་སུ་མྱ་ངན་ལས་འདས་པ་གང་ཞེ་ན། སྐྱེ་བའི་ཀུན་ཏུ་སྦྱོར་བ་ནི་སྤངས་ལ་མངོན་པར་འགྲུབ་
པའི་ཀུན་ཏུ་སྦྱོར་བ་ནི་མ་སྤངས་པ་སྟེ། ཞེས་འབྱུང་བ་ལས། གཟུགས་ཀྱི་སྐྱེ་སྲིད་དུ་སྐྱེ་བའི་ཀུན་སྦྱོར་
སྤངས། བར་སྲིད་འགྲུབ་པའི་ཀུན་སྦྱོར་མ་སྤངས་པས་གཟུགས་ཀྱི་བར་སྲིད་རྟེན་ལ་མྱང་འདས་མངོན་
དུ་བྱེད་པའི་འདོད་པའི་རྟེན་ཅན་གྱི་ཕྱིར་མི་འོང་ཞིག་ལ་འཇོག་ཅིང་། དེ་ལ་ཡང་གཟུགས་ཀྱི་བར་སྲིད་
གྲུབ་མ་ཐག་མྱང་འདས་མངོན་དུ་བྱེད་པ་དང་། བར་སྲིད་གྲུབ་ནས་སྐྱེ་སྲིད་དུ་འགྲོ་བར་མི་སེམས་པའི་
ཚེ་མྱང་འདས་མངོན་དུ་བྱེད་པ་དང་། དེ་གྲུབ་ནས་སྐྱེ་སྲིད་དུ་འགྲོ་བར་སེམས་པའི་ཚེ་མྱང་འདས་མངོན་
དུ་བྱེད་པ་སྟེ་མྱུར་བར་འདའ་བ་དང་། མྱུར་བ་མིན་པར་འདའ་བ་དང༌། རིང་མོ་ཞིག་ནས་འདའ་བ་དང་
གསུམ་ཞོག་མའི་མེ་སྟག་གི་དཔེར་མཚོན་ནས་གསུངས་པའི་ཕྱིར། གཉིས་པ་རྗེ་འདའ་བ་ཡོད་དེ། སྐྱེས་
ནས་ཡོངས་སུ་མྱ་ངན་ལས་འདའ་བ་གང་ཞེ་ན། གཉིས་ཀར་ཀུན་ཏུ་སྦྱོར་བ་མ་སྤངས་ལ་གཟུགས་ཀྱི་
ཁམས་སུ་སྐྱེས་པ་ཙམ་ཉིད་ཀྱིས་གང་ལམ་མངོན་དུ་བྱས་ནས་སྡུག་བསྔལ་གྱི་མཐའ་མ་ཐོབ་པའོ། །ཞེས་
འབྱུང་བ་ལས། གཟུགས་སུ་སྐྱེ་བའི་ཀུན་སྦྱོར་གཉིས་ཀ་མ་སྤངས་པས་གཟུགས་ཀྱི་སྐྱེ་སྲིད་ཀྱི་རྟེན་ལ་
མྱང་འདས་མངོན་དུ་བྱེད་པའི་འདོད་པའི་རྟེན་ཅན་གྱི་ཕྱིར་མི་འོང་ཞིག་ལ་འཇོག་ཅིང་། དེ་ལ་ཡང་སྐྱེ་སྲིད་



340
ཕྱིར་མི་འོང་འབྲས་གནས་བཤད་པ།
ཐོབ་པ་རྣམ་ངེས་ཀུན་ལས་བཏུས།
གྲུབ་མ་ཐག་མྱང་འདས་མངོན་དུ་བྱེད་པ་དང་། འདུ་བྱེད་མེད་པར་འདའ་བ་འདུ་བྱེད་དང་བཅས་པས་
འདའ་བ་དང་གསུམ་ཡོད་པའི་ཕྱིར། ཕྱི་མ་གཉིས་ཡོད་དེ། མངོན་པར་འདུ་བྱེད་པ་མེད་པར་ཡོངས་སུ་
མྱ་ངན་ལས་འདས་པ་གང་ཞེ་ན། གང་སྐྱེས་ནས་མངོན་པར་འདུབྱེད་པ་མེད་པར་ལམ་མངོན་དུབྱས་སྡུག་
བསྔལ་གྱི་མཐའ་མ་ཐོབ་པའོ། །མངོན་པར་འདུ་བྱེད་པ་དང་བཅས་པའི་ཡོངས་སུ་མྱང་ངན་ལས་འདས་
པ་གང་ཞེ་ན། གང་སྐྱེས་ནས་མངོན་པར་འདུ་བྱེད་པས་ལམ་མངོན་དུ་བྱས་ཏེ་སྡུག་བསྔལ་གྱི་མཐའ་མ་
ཐོབ་པའོ། །ཞེས་འབྱུང་བ་ལས། གཟུགས་ཀྱི་སྐྱེ་སྲིད་དུ་སྐྱེས་ནས་འབད་རྩོལ་ཆེན་པོ་མེད་པར་ངམ་ངམ་
ཤུགས་ཀྱིས་ལམ་མངོན་དུ་བྱས་ཏེ་མྱང་འདས་མངོན་དུ་བྱེད་པའི་འདོད་པའི་རྟེན་ཅན་གྱི་ཕྱིར་མི་འོང་དེ་
དང་པོ་དང་། གཟུགས་ཀྱི་སྐྱེ་སྲིད་དུ་སྐྱེས་ནས་འབད་རྩོལ་དང་བཅས་པས་ལམ་མངོན་དུ་བྱས་ཏེ་མྱང་
འདས་མངོན་དུབྱེད་པའི་འདོད་པའི་རྟེན་ཅན་གྱི་ཕྱིར་མི་འོང་དེ་གཉིས་པ་ཡིན་པའི་ཕྱིར། ལྔ་པ་གོང་འཕོ་
བ་ཡོད་དེ། གོང་དུ་འཕོ་བ་གང་ཞེ་ན། གང་གཟུགས་ཀྱི་ཁམས་སུ་སྐྱེས་ནས་ས་ནས་སར་སྐྱེ་ཞིང་འོག་
མིན་གྱི་བར་དུ་གས་ནས་དེར་ལམ་མངོན་དུ་བྱས་ཏེ་སྡུག་བསྔལ་གྱི་མཐའ་མ་ཐོབ་པའོ། །ལ་ལ་ནི་སྲིད་
པའི་རྩེ་མོའི་བར་དུ་སོང་ནས་ལམ་མངོན་དུ་བྱས་ཏེ་སྡུག་བསྔལ་གྱི་མཐའ་མ་ཐོབ་པའོ། །ཞེས་འབྱུང་བ་
ལས། འོག་མིན་མཐར་ཐུག་འགྲོའི་ཕྱིར་མི་འོང་གོང་འཕོ་བ་དང་། སྲིད་རྩེའི་མཐར་ཐུག་འགྲོའི་ཕྱིར་མི་
འོང་གོང་འཕོ་བ་གཉིས་ཡོད་པའི་ཕྱིར། གཉིས་ཀའི་མཚན་ཉིད་ཡོད་དེ། གཟུགས་སུ་ཉེར་འགྲོའི་ཕྱིར་
མི་འོང་གཞིར་བཅས་ལ། འོག་མིན་གྱི་རྟེན་ལ་མྱང་འདས་མངོན་དུ་བྱེད་པའི་རིགས་ཅན་དང་། གནས་
གཙང་དུ་སྐྱེ་བ་མི་ལེན་པར་སྲིད་རྩེའི་རྟེན་ལ་མྱང་འདས་མངོན་དུ་བྱེད་པའི་རིགས་ཅན་དེ་སོ་སོར་དེ་
གཉིས་ཀྱི་མཚན་ཉིད་ཡིན་པའི་ཕྱིར། སྔ་མ་ལ་གཟུགས་སུ་ཉེར་འགྲོའི་ཕྱིར་མི་འོང་འཕར་བ། ཕྱེད་
འཕར་བ། གནས་ཐམས་ཅད་དུ་འཆི་འཕོ་བ་གསུམ་ཡོད་པའི་ཕྱིར།
དེ་དག་གནས་གཙང་དུ་སྐྱེ་བ་ལེན་པའི་རྒྱུ་བསམ་གཏན་གྱི་སྤེལ་སྒོམ་ཡང་ཡོད་དེ། སྤེལ་མར་
བསྒོམ་པ་ནི་བསམ་གཏན་བཞི་པ་ལ་ཆུང་དུ་ཡོངས་སུ་བསྒོམ་པ་དང་། འབྲིང་དུ་ཡོངས་སུ་བསྒོམ་པ་དང་།



341
ཐོབ་པ་རྣམ་ངེས་ཀུན་ལས་བཏུས། བསམ་གཏན་སྤྲེལ་སྒོམ་བཤད་པ།
ཆེར་ཡོངས་སུ་བསྒོམ་པ་དང་། ཆེས་ཆེར་ཡོངས་སུ་བསྒོམ་པ་དང༌། ཤིན་ཏུ་ཆེས་ཆེར་ཡོངས་སུ་བསྒོམ་
པས་གནས་གཙང་མ་རྣམས་སུ་སྐྱེའོ་ཞེས་འབྱུང་བ་ལས། ཆུང་ངུ་གསུམ་སྤེལ། འབྲིང་དྲུག་སྤེལ། ཆེན་
པོ་དགུ་སྤེལ། ཤིན་ཏུ་ཆེན་པོ་བཅུ་གཉིས་སྤེལ། ཆེས་ཤིན་ཏུ་ཆེན་པོ་བཅོ་ལྔ་སྤེལ་བ་རྣམས་སུ་ཡོད་པའི་
ཕྱིར། སྦྱོར་བ་གཅིག་གིས་དང་པོར་བསམ་གཏན་བཞི་པ་ཟག་མེད་ལ་སྙོམས་པར་འཇུག །དེ་རྗེས་ཟག་
བཅས་ལ། དེ་རྗེས་ཟག་མེད་ལ་སྙོམས་པར་འཇུག་པ་ཆུང་ངུ་གསུམ་སྤེལ་དང་། སྦྱོར་བ་གཅིག་གིས་སྔར་
བཞིན་དང་། ཡང་བསམ་གཏན་བཞི་པ་ཟག་མེད། དེ་རྗེས་ཟག་བཅས། དེ་རྗེས་ཟག་མེད་ལ་འཇུག་པ་
འབྲིང་དྲུག་སྤེལ་དུ་འཇོག །དེས་འོག་མ་རྣམས་ལ་རིགས་འགྲོ་བའི་ཕྱིར། འོག་མ་འདབས་པ་ལྟ་བུར་
འདུག་པས་ཆུང་ངུ་གསུམ་སྤེལ་ནུས་ན་འོག་མ་རྣམས་ཀྱང་ནུས་པར་འགྱུར་རོ། ཞེ་ན། མི་འགྱུར་ཏེ་
འཕགས་པའི་གང་ཟག་གི་བློའི་ནུས་པ་ཆེ་ཆུང་གི་དབང་གིས་སྦྱོར་བ་གཅིག་གིས་ཡུན་ལ་དེ་ལྟར་ནུས་མི་
ནུས་ཅི་རིགས་ཡོད་པའི་ཕྱིར། སྤྲེལ་སྒོམ་ལྔས་རིམ་པ་བཞིན། མི་ཆེ་བ། མི་གདུང་བ། གྱ་ནོམ་སྣང་བ།
ཤིན་ཏུ་མཐོང་། འོག་མིན་རྣམས་སུ་སྐྱེ། དེ་ཡང་སྔོན་སོ་སྐྱེའི་རྟེན་ལ་ཡང་སྲིད་འཕེན་བྱེད་ཀྱི་ལས་བསགས་
པ་ཉིད་བསམ་གཏན་བཞི་པ་ཟག་བཅས་ཀྱི་སྟོབས་ཀྱིས་གནས་གཙང་དུའགྲུབ་པར་བྱེད་པ་ཡིན་གྱི་བསམ་
གཏན་དག་པ་བའི་དབང་གིས་ཡང་སྲིད་འཕེན་བྱེད་ཀྱི་ལས་གསར་དུ་གསོག་པ་མ་ཡིན་ནོ། །གང་དུ་སྤེལ་
མ་བསྒོམ་པ་ནི། དང་པོར་མིའི་རྟེན་ལ་བསྒོམ་ཞིང་། ཕྱིས་ཉམས་པ་གཟུགས་ཁམས་སུ་སྤེལ་བར་བྱེད།
ཉམས་པའི་དབང་གིས་ཚངས་རིས་སོགས་སུ་སྐྱེས་པ་ཡིན་གྱི་མ་ཉམས་ན་གནས་གཙང་དུསྐྱེ་བར་མངོན་
ལ། སྤེལ་བསྒོམ་ལས་ཉམས་པ་ཡོད་ཀྱང་། བསམ་གཏན་བཞི་པའི་དངོས་གཞི་ཟག་མེད་ལས་ཉམས་
པ་མེད་ལ། ཟག་བཅས་ལས་ཉམས་པ་ཡོད་པ་ནི་བསམ་གཏན་དང་པོ་སོགས་སུ་སྐྱེ་བ་ལེན་པས་འགྲུབ་
བམ་སྙམ་སྟེ་དཔྱད་པར་བྱའོ། །
བཞི་པ་དགྲ་བཅོམ་ཞུགས་གནས་ཡོད་དེ། དགྲ་བཅོམ་པ་ཉིད་ཀྱི་འབྲས་བུ་ལ་འཇུག་པ་གང་ཞེ་
ན། གང་སྲིད་པའི་རྩེ་མོའི་ཉོན་མོངས་པ་རྣམས་ཀྱི་རྣམ་པ་བརྒྱད་སྤངས་པའི་ལམ་ལ་གནས་པའི་གང་ཟག་



342
དགྲ་བཅོམ་ཞུགས་གནས་བཤད་པ།
ཐོབ་པ་རྣམ་ངེས་ཀུན་ལས་བཏུས།
གོ །དགྲ་བཅོམ་པ་གང་ཞེ་ན། གང་སྲིད་པའི་རྩེ་མོ་བའི་ཉོན་མོངས་པའི་རྣམ་པ་དགུ་པ་སྤུངས་པའི་ལམ་
ལ་གནས་པའི་གང་ཟག་གོ་ཞེས་འབྱུང་བ་ལས། གོང་མའི་ཆ་མཐུན་ལྔ་སྤངས་པས་རབ་ཏུ་ཕྱེ་བའི་དགེ་
སྦྱོང་ཚུལ་གྱི་འབྲས་བུ་ཐོབ་ཕྱིར་དུ་བརྩོན་པའི་གང་ཟག་དེ། དགྲ་བཅོམ་ཞུགས་པ་དང་། དེས་རབ་ཏུ་
ཕྱེ་བའི་འབྲས་བུ་ལ་གནས་པའི་གང་ཟག་དགྲ་བཅོམ་འབྲས་གནས་ཡིན་པའི་ཕྱིར། འོ་ན་ཁམས་གསུམ་
གྱི་ཉོན་མོངས་ཐམས་ཅད་སྤངས་པས་དགྲ་བཅོམ་པར་འགྱུར་ན། གོང་མའི་ཆ་མཐུན་ལྔ་སྤངས་པས་དགྲ་
བཅོམ་པར་འགྱུར་པར་བཤད་པ་དང་འགལ་ལོ་ཞེ་ན། མི་འགལ་ཏེ། གཙོ་བོ་བསྡུ་བའི་ཕྱིར། ཞེས་འབྱུང་
བ་ལས་སྤང་བྱའི་གཙོ་བོའི་དབང་དུ་བྱས་པའི་ཕྱིར། གོང་མའི་ཆ་མཐུན་ལྔ་ཡོད་དེ། གཟུགས་གཟུགས་
མེད་ཀྱི་སས་བསྡུས་ཀྱི་འདོད་ཆགས་གཉིས་རྒོད་པ་ང་རྒྱལ་མ་རིག་པ་རྣམས་ཡིན་པའི་ཕྱིར། དགྲ་
བཅོམ་པ་གོང་དུ་བཤད་པ་ལྟར་དྲུག་ཡོད་པའི་ཡོངས་སུ་ཉམས་པའི་ཆོས་ཅན་སོགས་དང་པོ་ལྔ་དབང་པོ་
བརྟུལ་པོ་མཐོང་ཆོས་ལ་བདེར་གནས་ལས་ཉམས་པའི་སྐལ་བ་ཅན་དང་། དྲུག་པ་མི་འཁྲུག་པའི་ཆོས་
ཅན་ནི་དབང་པོ་རྣོན་པོ་མཐོང་ཆོས་ལ་བདེར་གནས་ལས་ཉམས་པའི་སྐལ་བ་ཅན་མ་ཡིན་པ་དང་། མཛོད་
པ་ནི་དང་པོ་ལྔ་དགྲ་བཅོམ་ལས་ཉམས་ནས་རྒྱུན་ཞུགས་ཀྱི་བར་དུ་འགྲོ་བར་བྱེད་དེ་ལུགས་གཞན་ནོ། །གོང་
དུ་བརྗོད་པའི་སྡེ་ཚན་བདུན་ལས་ཁམས་ཀྱིས་དབྱེ་བ་དང༌། སྤྱོད་པས་དབྱེ་བ་གཉིས་ཀྱང་བཤད་དུ་ཡོད་
དེ། འདོད་པར་སྤྱོད་པའི་སོ་སོ་སྐྱེ་བོ་གང་ཞེ་ན། ཞེས་སོགས་ཀྱིས་དང་པོ་དང་། མོས་པས་སྤྱོད་པ་ཅན་
གང་ཞེ་ན། །ཞེས་སོགས་ཀྱིས་ཕྱི་མ་འཆད་པའི་ཕྱིར། །
ལྔ་པ་རྒྱུན་ཞུགས་བྱེ་བྲག་ཏུ་བཤད་པ་ཡོད་དེ། རྒྱུན་དུ་ཞུགས་པའི་གང་ཟག་ཅེས་གང་གསུངས་
པ་ལ་རྒྱུན་དུ་ཞུགས་པ་ནི་གཉིས་ཏེ། རིམ་གྱིས་པ་དང་ཅིག་ཅར་ངེས་པར་འབྱིན་པའོ། །ཞེས་འབྱུང་བ་
ལས། སྤང་བྱ་རིམ་གྱིས་པའི་རྒྱུན་ཞུགས་དང་སྤང་བྱ་ཅིག་ཅར་བའི་རྒྱུན་ཞུགས་གཉིས་ཡོད་པའི་ཕྱིར།
དང་པོ་ཡོད་དེ། རིམ་གྱིས་པ་ནི་ཇི་སྐད་བསྟན་པ་ཡིན་ནོ། ཞེས་འབྱུང་བ་ལས་འཇིག་རྟེན་པའི་སྒོམ་ལམ་
གྱིས་ཅི་ཡང་མེད་མན་ཆད་ལ་ཆགས་བྲལ་སྔོན་དུ་བཏང་ནས་སྲིད་ཉོན་སྤོང་བར་བྱེད་པའི་རྒྱུན་ཞུགས་ཞིག་ལ་



343
ཐོབ་པ་རྣམ་ངེས་ཀུན་ལས་བཏུས། རྒྱུན་ཞུགས་བྱེ་བྲག་ཏུ་བཤད་པ།
འཇོག་པའི་ཕྱིར། གཉིས་པ་ཡོད་དེ། ཅིག་ཅར་ངེས་པར་འབྱིན་པ་ནི་གང་བདེན་པ་རྣམས་མངོན་པར་
རྟོགས་པར་བྱས་ནས། མི་ལྕོགས་མེད་པ་ལ་རྟེན་ཏེ་འཇིག་རྟེན་ལས་འདས་པའི་ལམ་གྱིས་ཁམས་
གསུམ་ན་སྤྱོད་པའི་ཉོན་མོངས་པ་རྣམས་རྣམ་པས་ཅིག་ཅར་སྤོང་སྟེ། འདི་ནི་རྒྱུན་དུ་ཞུཌ་པའི་འབྲས་བུ་
དང་། དགྲ་བཅོམ་པའི་འབྲས་བུ་དང་། །འབྲས་བུ་གཉིས་ལ་གདགས་སོ། །ཕལ་ཆེར་ནི་མཐོང་བའི་ཆོས་
སམ་འཆི་བའི་དུས་ཀྱི་ཚེ་ཀུན་ཤེས་པ་ཐོབ་པར་བྱེད་དོ། གལ་ཏེ་མི་བྱེད་ན་ཡང་དེ་སྨོན་ལམ་གྱི་སྟོབས་
ཅན་ཡིན་ཏེ། སྨོན་ལམ་གྱི་དབང་གིས་འདོད་པའི་ཁམས་ཉིད་དུ་སྐྱེ་སྟེ་སངས་རྒྱས་འབྱུང་བ་མེད་ན་རང་
རྒྱལ་བར་འགྱུར་རོ། །ཞེས་སྤང་བྱ་ཅིག་ཅར་བའི་རྒྱུན་གས་དེ་ཁྱད་ཆོས་མང་པོས་ཁྱད་པར་དུ་བྱས་པར་
བསྟན་པའི་ཕྱིར། ངོ་བོ་བདེན་པ་མངོན་སུམ་དུ་རྟོགས་པའི་འཕགས་པ་ཡིན་པ། སྤང་བྱ་ཁམས་གསུམ་
པའི་སྒོམ་སྤངས་ཉོན་མོངས་ཅིག་ཅར་དུ་སྤོང་བ། སེམས་རྟེན་བསམ་གཏན་དང་པོའི་ཉེར་བསྡོགས་མི་
ལྕོགས་མེད་ལ་བརྟེན་པ། ལམ་འཇིག་རྟེན་ལས་འདས་པའི་ལམ་གྱིས་སྤོང་བ། སྤྱིར་སྤང་བྱ་ཅིག་ཅར་
བ་འབྲས་བུ་བཞིའི་ནང་ནས་ཐོག་མཐའ་གཉིས་ལ་འཇོག་པ། ཕལ་ཆེར་ཚེ་འདི་ཉིད་ཀྱི་མཐོང་ཆོས་སམ།
འཆི་བའི་དུས་ཀྱི་ཚེ་སྟེ་བར་སྲིད་ཀྱི་རྟེན་ལ་མྱང་འདས་མངོན་དུ་བྱེད་པ། གལ་ཏེ་རྟེན་དེ་གཉིས་མངོན་དུ་
མི་བྱེད་ན། སྨོན་ལམ་གྱི་དབང་གིས་འདོད་པའི་ཁམས་སུ་སྐྱེས་ནས་སངས་རྒྱས་འབྱུང་བ་དང་འཕྲད་ན་
ཉན་ཐོས་དགྲ་བཅོམ་དུ་འགྱུར་བ་དང་། མ་འཕྲད་ན་རང་རྒྱལ་དགྲ་བཅོམ་དུ་འགྱུར་བར་བསྟན་པའི་
ཕྱིར། དེ་ཡང་མཐོང་བའི་ཆོས་སམ་ཞེས་པ་རྒྱུན་ཞུགས་མཐོང་ཆོས་ཞི་དང་། འཆི་བའི་དུས་ཀྱི་ཚེ་ཞེས་
པས་རྒྱུན་ཞུགས་བར་འདའ་བ་དང་། འདོད་པའི་ཁམས་ཉིད་དུ་སྐྱེ་སྟེ་ཞེས་པས་རྒྱུན་ཞུགས་སྐྱེ་འདའ་བ་
བསྟན། ཁ་ཅིག །འཆི་བའི་དུས་ཀྱི་ཚེ་ཞེས་པས་འཆི་སྲིད་ཀྱི་སྔོན་ཙམ་ལ་མྱང་འདས་མངོན་དུ་བྱེད་པའི་
རྒྱུན་ཞུགས་བསྟན་ཞེས་ཟེར། མི་འཐད་དེ། དེ་འདྲའི་རྒྱུན་ཞུགས་ཡིན་ན། རྒྱུན་ཞུགས་མཐོང་ཆོས་ཞི་
ཡིན་དགོས་པས་མཐོང་བའི་ཆོས་སམ་ཞེས་པ་དང་ཟློས་པའི་ཕྱིར། ཡང་འཆི་སྲིད་ཀྱི་དུས་སུ་མྱང་འདས་
མངོན་དུ་བྱེད་པའི་རྒྱུན་ཞུགས་བསྟན་ཞེས་ཟེར་བའང་མི་འཐད་དེ། དེ་ཡོད་ཕྱིན་ཆད་མཐོང་ཆོས་ཞི་ལས་



344
མངོན་རྟོགས་ཀྱི་དབྱེ་བ་བཤད་པ། ཐོབ་པ་རྣམ་ངེས་ཀུན་ལས་བཏུས།
མ་འདས་པའི་ཕྱིར་དང་། འཆི་སྲིད་ཀྱི་གནས་སྐབས་ཀྱི་སེམས་ཀུན་གཞིའི་རྣམ་ཤེས་ཡིན་པས་ལུང་མ་བསྟན་
དུབྱ་དགོས་པ་གང་ཞིག །འདས་ལམ་གྱི་དངོས་ཀྱི་སེམས་རྟེན་ལ་དགེ་བས་ཁྱབ་པའི་ཕྱིར། སྤང་བྱ་ཅིག་
ཅར་བ་འབྲས་བུ་ཐོག་མཐའ་གཉིས་ལ་འཇོག་པར་གསུངས་པས་ཞུགས་པ་གཉིས་ཀྱང་སྦྱར་དུ་རུང་བར་བཤད་
དོ། ཁ་ཅིག །རང་སངས་རྒྱས་ལ་མི་སློབ་པས་ཁྱབ་ཅེས་ཟེར། ཡང་ཁ་ཅིག །སྤང་བྱ་ཅིག་ཅར་བའི་རྒྱུན་
ཞུགས་འདོད་ཁམས་སུ་སྐྱེས་ནས་སངས་རྒྱས་འབྱུང་བ་དང་མ་འཕྲད་ན། ཚོགས་སྤྱོད་ཀྱི་རང་རྒྱལ་དགྲ་
བཅོམ་དུ་འགྱུར་བ་ལ་རང་རྒྱལ་གྱི་སྒོམ་ལམ་བསྐྱེད་དགོས་ཟེར། གཉིས་ཀ་མི་འཐད་དེ། རྣམ་བཤད་
ལས། སངས་རྒྱས་ལྟར་རང་སངས་རྒྱས་ལ་མི་སློབ་པས་ཁྱབ་པར་འདོད་པ་ནི་དོན་མ་ཡིན་ཏེ། རང་
སངས་རྒྱས་ལ་རང་ཉིད་ཀྱིས་སངས་རྒྱས་པར་བྱེད་པ་དང་། རང་སངས་རྒྱས་ལ་གཉིས་ཀ་ཡོད་པས།
ཕྱིས་རང་རྒྱལ་ཐོབ་པར་བྱེད་པའི་ཉན་ཐོས་མ་གཏོགས་སློབ་ལམ་ལ་ཡང་ངེས་པར་ཁས་བླངས་བར་བྱའོ།
ཞེས་གསུངས་པའི་ཕྱིར། འདི་སྐོར་ཅུང་ཟད་ཕྲ་བར་སྣང་བས་ཞིབ་ཏུ་བསམ་པར་བྱའོ། །
གཉིས་པ་མངོན་པར་རྟོགས་པ་རྣམ་པར་གཞག་པ་གང་ཞེ་ན་ཞེས་སོགས་ཀྱིས་མངོན་པར་
རྟོགས་པའི་རྣམ་གཞག་འཆད་པ་གྲུབ་སྟེ། མངོན་པར་རྟོགས་པ་བཅུ་སྟེ། ཞེས་སོགས་ཀྱིས་མངོན་རྟོགས་
ཀྱི་དབྱེ་བ་འཆད། ཆོས་མངོན་པར་རྟོགས་པ་གང་ཞེ་ན། ཞེས་སོགས་ཀྱིས་སོ་སོའི་མཚན་ཉིད་དེ་འཆད།
ཉན་ཐོས་ཀྱི་མངོན་པར་རྟོགས་པ་ལས་བྱང་ཆུབ་སེམས་དཔའི་མངོན་པར་རྟོགས་པ་ཁྱད་པར་ཅི་ཡོད་ཅེ་
ན་ཞེས་སོགས་ཀྱིས། ཉན་ཐོས་ཀྱི་མངོན་རྟོགས་དང་བྱང་ཆུབ་སེམས་དཔའི་མངོན་རྟོགས་ཀྱི་ཁྱད་པར་
དེ་འཆད་པའི་ཕྱིར། དང་པོ་གྲུབ་སྟེ། ཆོས་མངོན་རྟོགས། དོན་མངོན་རྟོགས། དེ་ཁོ་ན་ཉིད་མངོན་རྟོགས།
རྗེས་ལ་མངོན་རྟོགས། དཀོན་མཆོག་མངོན་རྟོགས། ཀུན་ཏུ་མི་འབྱུང་བ་མངོན་རྟོགས། མཐར་ཐུག་གི་
མངོན་རྟོགས། ཉན་རང་བྱང་སེམས་ཀྱི་མངོན་རྟོགས་རྣམས་སུ་དབྱེ་བའི་ཕྱིར།
གཉིས་པ་གྲུབ་སྟེ། མངོན་རྟོགས་དང་པོ་བདུན་རིམ་པ་བཞིན། ཚོགས་ལམ་སྦྱོར་ལམ་མཐོང་
ལམ་སྒོམ་ལམ། སྐྱབས་གནས་ལ་ཡིད་གཉིས་ཟ་བའི་ཐེ་ཚོམ་ཉོན་མོངས་ཅན་སྤངས་པའི་སྟོབས་ཀྱིས་



ཐོབ་པ་རྣམ་ངེས་ཀུན་ལས་བཏུས། ཉན་ཐོས་ཀྱི་མངོན་རྟོགས་དང་། བྱང་སེམས་ཀྱི་མངོན་རྟོགས་ཀྱི་ཁྱད་པར། 345
དཀོན་མཆོག་གསུམ་ལ་ཤེས་ནས་དད་པ་ཐོབ་པ། སྲོག་གཅོད་སོགས་སླར་ཀུན་ཏུ་མི་འབྱུང་བའི་ཚུལ་ཁྲིམས་
མྱོང་སྟོབས་ཀྱིས་ཐོབ་ནས་ངན་འགྲོའི་རྣམ་སྨིན་འགྲུབ་པའི་སྐལ་བ་ཅན་མ་ཡིན་པར་རྟོགས་པ་ཉན་ཐོས་
ཀྱི་མི་སློབ་བའི་ཡེ་ཤེས་རྣམས་ལ་འཇོག་པའི་ཕྱིར། ཕྱི་མ་གསུམ་གོ་སླ། །
གསུམ་པ་གྲུབ་སྟེ། དམིགས་པའི་ཁྱད་པར་ཞེས་པ་ནས་འབྲས་བུའི་ཁྱད་པར་རོ། །ཞེས་པའི་
བར་གྱིས་ཁྱད་པར་བཅུ་སྤྱིར་བསྟན། འབྲས་བུའི་ཁྱད་པར་ནི། ཞེས་སོགས་ཀྱིས་འབྲས་བུའི་ཁྱད་པར་
བྱེ་བྲག་ཏུ་འཆད་པའི་ཕྱིར། ཕྱི་མ་གྲུབ་སྟེ། རྣམ་པ་ལྔའི་ཁྱད་པར་དང་ཞེས་པ་ཡན་གྱིས་གནས་འགྱུར་
བའི་ཁྱད་པར། ཡོན་ཏན་འགྲུབ་པར་བྱེད་པའི་ཁྱད་པར། རྣམ་དག་གི་ཁྱད་པར། ཞིང་དག་པར་བྱེད་
པའི་ཁྱད་པར། ལུས་ཀྱི་ཁྱད་པར། ལོངས་སྤྱོད་ཀྱི་ཁྱད་པར། ལས་ཀྱི་ཁྱད་པར་ཏེ། ས་བཅུའི་གནས་
སྐབས་ནས་སྒྲུབ་པར་བྱེད་པའི་ཁྱད་པར་དེ་བསྟན། སྐུ་གསུམ་གྱི་ཁྱད་པར་དང་། མྱ་ངན་ལས་འདས་པའི་
ཁྱད་པར་དང་ཞེས་སོགས་ཀྱིས་སངས་རྒྱས་ཀྱི་ས་ན་ཡོད་པའི་འབྲས་བུའི་ཁྱད་པར་དེ་བསྟན་པའི་ཕྱིར། །
འོ་ན། མངོན་རྟོགས་དེ་དག་དང་འབྲེལ་བའི་ཡོན་ཏན་གྱི་ཁྱད་པར་ཇི་ལྟ་བུ་ཞེ་ན། བཤད་དུ་
ཡོད་དེ། ཚད་མེད་པ་ཞེས་སོགས་ཀྱིས། ཚད་མེད་སོགས་ཀྱི་ཡོན་ཏན་རྣམས་མངོན་རྟོགས་གང་གིས་
བསྡུས་པ་དེ་འཆད། དེ་དག་ཚད་མེད་པ་རྣམས་དང་། ཞེས་སོགས་ཀྱིས་ཚད་མེད་བཞི་ནས་རྣམ་མཁྱེན་
གྱི་བར་སྡེ་ཚན་བཅུ་དགུ་པོ་དེ་འཆད། གཞུང་ལྷག་མ་རྣམས་ཀྱིས་ཐུན་མོང་དང་ཐུན་མོང་མ་ཡིན་པའི་ཡོན་
ཏན་དེ་འཆད་པའི་ཕྱིར། ཕྱི་མ་གྲུབ་སྟེ། བྱམས་པ་གང་ཞེ་ན་ཞེས་པ་ནས་སེམས་དང་སེམས་ལས་བྱུང་
བའི་ཆོས་རྣམས་སོ། །ཞེས་པའི་བར་གྱིས་ཐུན་མོང་བའི་ཡོན་ཏན་དེ་འཆད། མཚན་དང་དཔེ་བྱད་བཟང་
པོ་རྣམས་གང་ཞེ་ན། ཞེས་པ་ནས། སེམས་དང་སེམས་ལས་བྱུང་བའི་ཆོས་རྣམས་སོ། །ཞེས་པའི་བར་
གྱིས་ཐུན་མོང་མ་ཡིན་པའི་ཡོན་ཏན་དེ་འཆད་པའི་ཕྱིར། དང་པོ་གྲུབ་སྟེ། འདི་ནས་བཟུང་སྟེ་རྣམ་པར་
ཐར་པ་རྣམས་འགྲུབ་པར་བྱེད་དོ། ཞེས་པའི་བར་གྱིས་ཞི་གནས་ཀྱིས་བསྡུས་པའི་ཐུན་མོང་བའི་ཡོན་
ཏན་དེ་འཆད། ཉོན་མོངས་པ་མེད་པ་གང་ཞེ་ན། །ཞེས་སོགས་ཀྱིས་ལྷག་མཐོང་གིས་བསྡུས་པའི་ཡོན་



346
མངོན་རྟོགས་དེ་དག་དང་འབྲེལ་བའི་ཡོན་ཏན་གྱི་ཁྱད་པར།
ཐོབ་པ་རྣམ་ངེས་ཀུན་ལས་བཏུས།
ཏན་དེ་འཆད་པའི་ཕྱིར། དང་པོ་གྲུབ་སྟེ། བྱམས་པ་གང་ཞེ་ན། བསམ་གཏན་ལ་བརྟེན་ཏེ། སེམས་ཅན་
རྣམས་ལ་ཕན་པ་དང་འཕྲད་པར་ཤོག་ཅིག་པར་བསམ་པའི་གནས་པ་ཡང་དག་པར་འབྱོར་བའི་ཏིང་ངེ་
འཛིན་དང་ཤེས་རབ་གང་ཡིན་པ་དང་། དེ་དག་དང་མཚུངས་པར་ལྡན་པའི་སེམས་དང་སེལས་ལས་བྱུང་
བའི་ཆོས་རྣམས་སོ། །སྙིང་རྗེ་གང་ཞེ་ན། སེམས་ཅན་རྣམས་སྡུག་བསྔལ་དང་བྲལ་བར་ཤོག་ཅིག་པར་
བསམ་པའི་གནས་པ་ཡང་དག་པར་འབྱོར་བའི་ཞེས་བྱ་བ་སྔ་མ་བཞིན་ནོ། དགའ་བ་གང་ཞེ་ན། སེམས་
ཅན་རྣམས་ལ་བདེ་བ་དང་མི་བྲལ་བར་ཤོག་ཅིག་པར་བསམ་པའི་གནས་པ་ཡང་དག་པར་འབྱོར་བའི་ཞེས་
བྱ་བ་སྔ་མ་བཞིན་ནོ། བཏང་སྙོམས་གང་ཞེ་ན། བསམ་གཏན་ལ་བརྟེན་ཏེ། སེམས་ཅན་རྣམས་ལ་ཕན་
པར་བསམ་པའི་གནས་ཡང་དག་པར་འབྱོར་པའི་ཞེས་བྱ་བ་སྔ་མ་བཞིན་ནོ། །ཞེས་པས་ཞི་གནས་ཀྱིས་
བསྡུས་པའི་སོ་སྐྱེ་དང་ཐུན་མོང་བའི་ཡོན་ཏན་དེ་འཆད། གཟུགས་ཅན་གཟུགས་རྣམས་ལ་ཇི་ལྟ་བུ་ཞེ་ན་
ཞེས་པས། དེས་བསྡུས་པའི་ཉན་ཐོས་དང་ཐུན་མོང་བའི་ཡོན་ཏན་དེ་འཆད་པའི་ཕྱིར། དང་པོ་གྲུབ་སྟེ།
རང་གི་ཐུན་མོང་མ་ཡིན་པའི་བདག་རྐྱེན་བསམ་གཏན་གྱི་དངོས་གཞི་ལ་བརྟེན་ཏེ། སེམས་ཅན་ཚད་མེད་
པ་བདེ་བ་དང་ལྡན་པར་ཤོག་ཅིག་སྙམ་པ་དང་། སྡུག་བསྔལ་དང་བྲལ་བར་ཤོག་ཅིག་སྙམ་པ་དང་། བདེ་
བ་དང་མི་བྲལ་བར་ཤོག་ཅིག་སྙམ་པ་དང་། ཉེ་རིང་ཆགས་སྡང་གཉིས་དང་བྲལ་བའི་བཏང་སྙོམས་ལ་
གནས་པར་གྱུར་ཅིག་སྙམ་པའི་སེམས་བྱུང་རྣམས་རིམ་པ་བཞིན་བྱམས་པ་ཚད་མེད་དང་། སྙིང་རྗེ་ཚད་
མེད་དང་། དགའ་བ་ཚད་མེད་དང༌། བཏང་སྙོམས་ཚད་མེད་ཀྱི་ངོ་བོ་ཡིན་པར་བསྟན་པའི་ཕྱིར།
སྐབས་འདིར་རྣམ་བཤད་དུ་སྙིང་རྗེ་ཚད་མེད་སོགས་ལ་སེམས་ཅན་ཐམས་ཅད་སྡུག་བསྔལ་དང་བྲལ་
བར་ཤོག་ཅིག་པ་སོགས་ཀྱི་རྣམ་པ་གསུངས་ལ། འཇུག་ཊིཀ་ཆེན་མོར། །སེམས་ཅན་ཐམས་ཅད་སྡུག་
བསྔལ་ལས་སྐྱོབ་པར་འདོད་པའི་རྣམས་པ་ཅན་ཡིན་པས་ཉན་རང་གི་སྙིང་རྗེ་དང་ཁྱད་པར་ཆེའོ། ཞེས་བྱ་
བ་གཉིས་མི་འགལ་བའི་ཚུལ་ཤེས་དགོས་ལ། དེ་ཡང་སེམས་ཅན་ཐམས་ཅད་སྡུག་བསྔལ་དང་བྲལ་བར་
འདོད་པ་དང་དེ་ཐམས་ཅད་སྡུག་བསྔལ་ལས་སྐྱོབ་པར་འདོད་པ་གཉིས་དབྱེ་དཀའ་བས། རྣམ་བཤད་



ཐོབ་པ་རྣམ་ངེས་ཀུན་ལས་བཏུས། ཐེག་པ་ཆེན་པོའི་གང་ཟག་དང་དེས་རྒྱུད་ལ་སྐྱེ་བའི་ཆོས་བྱེ་བྲག་ཏུ་བཤད་པ། 347
འདིར་སེམས་ཅན་ཐམས་ཅད་ཅེས་བྱུང་བ་སེམས་ཅན་ཚད་མེད་ལ་སྦྱར་ནས་རྒྱ་ཆེ་ཆུང་གི་ཁྱད་པར་ཕྱེ་ན་
རུང་ངམ་སྙམ་སྟེ་དཔྱད་པར་བྱའོ། །འོ་ན་ཚད་མེད་སོགས་ཀྱི་ཡོན་ཏན་རྣམས་གང་ཟག་གིས་རྟེན་གང་ལ་
བརྟེན་ནས་སྒྲུབ་པ་ཡིན་ཞེ་ན། བཤད་དུ་ཡོད་དེ། ཡོན་ཏན་འདི་རྣམས་ཇི་ལྟར་མངོན་པར་སྒྲུབ་ཅེ་ན། ཕྱི་
རོལ་པའམ། ཉན་ཐོས་སམ། །བྱང་ཆུབ་སེམས་དཔའ་ཡང་རུང་སྟེ། དག་པའི་བསམ་གཏན་བཞི་ལ་
བརྟེན་ནས་ཚད་མེད་པ་རྣམས་མངོན་པར་སྒྲུབ་བོ། །ཚད་མེད་པ་རྣམས་ཇི་ལྟར་བར་མངོན་པར་ཤེས་པ་
ལྔ་ཡང་དེ་བཞིན་ནོ། ཡོན་ཏན་ལྷག་མ་རྣམས་ནི་ཉན་ཐོས་སམ་བྱང་ཆུབ་སེམས་དཔའ་འམ། དེ་བཞིན་
གཤེགས་པ་ཡང་རུང་སྟེ་རབ་ཀྱི་མཐར་ཕྱིན་པའི་བསམ་གཏན་བཞི་པ་ལ་བརྟེན་ནས་མངོན་པར་སྒྲུབ་བོ།
ཞེས་འབྱུང་བ་ལས། ཚད་མེད་བཞི་དང་མངོན་ཤེས་ལྔ་ཕྱི་རོལ་པ་དང་། ཉན་ཐོས་དང་བྱང་ཆུབ་སེམས་
དཔའ་གསུམ་གྱིས་བསམ་གཏན་གྱི་དངོས་གཞིའི་སྙོས་འཇུག་དག་པ་བ་བཞི་པོ་གང་རུང་ལ་བརྟེན་ནས་
སྒྲུབ་བོ། །ཡོན་ཏན་ལྷག་མ་རྣམ་ཐར་སོགས་ཉན་ཐོས་དང་ཐུན་མོང་བའི་སྡེ་ཚན་དྲུག་དང་ཟག་ཟད་ཀྱི་
མངོན་ཤེས་རྣམས་ཉན་ཐོས་བྱང་ཆུབ་སེམས་དཔའ་དང་དེ་བཞིན་གཤེགས་པ་རྣམས་ཀྱིས་རབ་མཐའི་
བསམ་གཏན་བཞི་པ་ལ་བརྟེན་ནས་སྒྲུབ་པའི་ཕྱིར་དང་། དེ་བཞིན་དུ་ལན་མང་དུ་ཡིད་ལ་བྱེད་པའི་ཕྱིར།
ཞེས་གསུངས་པ་ལྟར་རྣམ་གནས་ཡིད་བྱེད་ཀྱིས་ཀྱང་སྒྲུབ་པར་བྱེད་པའི་ཕྱིར། ཚད་མེད་པ་རྣམས་ཀྱིས་
ལས་ཅི་མཛད་ཅེ་ན། ཞེས་སོགས་ཀྱིས་ཡོན་ཏན་སོ་སོའི་བྱེད་ལས་དེ་འཆད་པའི་ཕྱིར།
གསུམ་པ་ཅིའི་ཕྱིར་བྱང་ཆུབ་སེམས་དཔའ་སྐྱོན་མེད་པ་སོགས་ཀྱིས་ཐེག་པ་ཆེན་པོའི་གང་ཟག་
དང་དེས་རྒྱུད་ལ་སྐྱེ་བའི་ཆོས་བྱེ་བྲག་ཏུ་འཆད་པ་གྲུབ་སྟེ། རྒྱུན་ལ་འཇོག་པ་ཡོངས་སུ་མ་གྲུབ་པའི་ཕྱིར་
རོ། ཞེས་སོགས་ཀྱིས་རྒྱུན་ཞུགས་འབྲས་གནས་སོགས་མི་འཇོག་པའི་རྒྱུ་མཚན་འཆད། བྱང་ཆུབ་སེམས་
དཔའ་རྣམས་ནི་ཞེས་སོགས་ཀྱིས་བྱང་སེམས་ཀྱི་ལམ་སྒྲིབ་པ་གང་གི་གཉེན་པོར་བསྒོམ་པ་དེ་འཆད། ཡང་
བྱང་ཆུབ་སེམས་དཔའ་ཤེས་བྱ་ལ་མཁས་པ་དང་། ཞེས་སོགས་ཀྱིས་བྱང་ཆུབ་སེམས་དཔའ་གང་ལ་བསླབ་
པར་བྱ་བའི་ཆོས་དེ་འཆད་པའི་ཕྱིར། དང་པོ་གསུམ་སླ། གཉིས་པ་གྲུབ་སྟེ། བྱང་ཆུབ་སེམས་དཔའ་རྣམས་



348 ཐེག་པ་ཆེན་པོའི་གང་ཟག་དང་དེས་རྒྱུད་ལ་སྐྱེ་བའི་ཆོས་བྱེ་བྲག་ཏུ་བཤད་པ། ཐོབ་པ་རྣམ་ངེས་ཀུན་ལས་བཏུས།
ནི་བདེན་པ་མངོན་པར་རྟོགས་པར་བྱས་ནས་ས་བཅརྣམས་སུ་བསྒོམ་པའི་ལམ་ལ་ཤེས་བྱའི་སྒྲིབ་པའི་གཉེན་
པོ་ལམ་བསྒོམ་གྱི་ཉོན་མོངས་པའི་སྒྲིབ་པའི་གཉེན་པོ་ནི་མ་ཡིན་ནོ། ཞེས་འབྱུང་བ་ལས། རབ་དགའ་
ལ་སོགས་ས་བཅུའི་བསྒོམ་ལམ་རྣམས་ཀྱིས་རང་གི་ངོས་སྐལ་གྱི་སྤང་བྱ་ཤེས་སྒྲིབ་གཙོ་བོར་སྤོང་བར་
བྱེད་ཀྱི་ཉོན་སྒྲིབ་སྤང་བྱའི་གཙོ་བོར་མི་བྱེད་པའི་ཕྱིར་ཏེ། ཤེས་སྒྲིབ་དངོས་སུ་སྤོང་བའི་ཞར་ལ་ཉོན་སྒྲིབ་
སྤོང་ནུས་པའི་ཕྱིར། དེ་བྱང་ཆུབ་ཐོབ་པ་ན་ཉོན་མོངས་པའི་སྒྲིབ་པ་དང་ཤེས་བྱའི་སྒྲིབ་པ་ཅིག་ཅར་སྤང་
ངོ། །ཅིག་ཅར་དགྲ་བཅོམ་པ་དང་དེ་བཞིན་གཤེགས་པར་འགྱུར་རོ། །ཞེས་འབྱུང་བ་ལས། དེ་གཉིས་
དངོས་སུ་སློང་བ་དེའི་སྟོབས་ཀྱིས་ཅིག་ཅར་དགྲ་བཅོམ་པ་དང་དེ་བཞིན་གཤེགས་པར་འགྱུར་བའི་ཕྱིར།
འོ་ན། དམན་ལམ་སྔོན་མ་སོང་གི་བྱང་འཕགས་ལ་སེམས་རྒྱུད་རབ་ཏུ་མ་ཞི་བར་བྱེད་པ་སོགས་ཉོན་
མོངས་པའི་ཉེས་པ་མ་ཁེགས་པར་ཐལ་ལོ། ཞེ་ན་སྐྱོན་མེད་དེ། དེ་ནི་ཉོན་མོངས་མ་སྤངས་སུ་ཟིན་ཀྱང་།
སྔགས་དང་སྨན་གྱིས་བསད་པའི་དུག་ལྟ་བུ་དང་། དཔེར་ན་སྤངས་པའི་དགྲ་བཅོམ་པ་ལྟར་ས་ཐམས་ཅད་དུ་
ཉོན་མོངས་པའི་ཉེས་པ་མི་བྱེད་དོ། ཞེས་འབྱུང་བ་ལས། དེ་ལྟ་བུའི་བྱང་འཕགས་ལ་ཉོན་མོངས་མངོན་དུ་
གྱུར་ཀྱང་སྔགས་དང་སྨན་གྱིས་ནུས་པ་བཅོམ་པའི་དུག་ལྟ་བུ་དང་། ཉོན་སྒྲིབ་སྤངས་པའི་དགྲ་བཅོམ་པ་
ལྟར་དེའི་དབང་གིས་སྐྱེ་བ་ལེན་མི་དགོས་ཤིང་། རང་གཞན་ལ་གནོད་པ་ཅུང་ཟད་ཀྱང་མེད་པའི་ཕྱིར།
དེ་ཡང་ས་བཅུ་རྣམས་སུ་བསྒོམ་པའི་ལམ་ལ་ཞེས་པའི་གཞུང་གི་ནུས་པས་ས་དང་པོས་བསྡུས་པ་སྒོམ་ལམ་
གསལ་བར་བསྟན། ཉོན་མོངས་པ་དང་ཤེས་བྱའི་སྒྲིབ་པ་གཉིས་ཅིག་ཆར་སྤོང་ཞེས་པའི་ནུས་པས་དམན་
ལམ་སྔོན་དུ་མ་སོང་བའི་རྒྱུན་མཐའ་བར་ཆད་མེད་ལམ་དེ་སྒྲིབ་པ་གཉིས་ཀའམ་བདག་འཛིན་གཉིས་
ཀའི་དངོས་ཀྱི་གཉེན་པོར་གྲུབ། དེ་ལ་གང་ཟག་གི་བདག་འཛིན་གྱི་དངོས་གཉེན་ཡིན་ན། གང་ཟག་གི་
བདག་མེད་རྟོགས་པའི་རྟོགས་རིགས་སུ་གནས་དགོས་པར་འགྱུར་རོ་སྙམ་ན་ནི། བཞག་གད་ཀྱི་གནས་
སོ། །དཔེར་ན་སྤངས་པའི་དགྲ་བཅོམ་པ་ལྟར་ཞེས་པའི་གཞུང་འདིས་ནི་རོང་ཊིཀ་པས་ཉོན་མོངས་པ་
དང་ཤེས་བྱའི་སྒྲིབ་པ་ཅིག་ཅར་དུ་སྤོང་བར་གསུངས་པ། བག་ལ་ཉལ་གྱི་ཉོན་སྒྲིབ་དང་ཤེས་སྒྲིབ་ཅིག་



--
-
-
-
-
འབེལ་གཏམ་རྣམ་ངེས་ཀུན་ལས་བཏུས། མདོར་བསྟན།
ཅར་དུ་སྤོང་བ་ལ་འབྲུ་བསྣན་ནས་བག་ལ་ཉལ་གྱི་ཉོན་སྒྲིབ་ཤེས་སྒྲིབ་ཏུ་བྱེད་པ་བཀག་པ་ཡིན་ཏེ། མ་
བཀག་ན་འདིར་བསྟན་སྤངས་པའི་དགྲ་བཅོམ་པ་དེ་སངས་རྒྱས་ལ་འཆད་དགོས་པས་ཧ་ཅང་མི་འཚམ་
པའི་ཕྱིར། ལན་མེད་དོ། །ཆོས་མངོན་པ་ཀུན་ལས་བཏུས་ཀྱི་དཀའ་བའི་གནད་འགྲེལ་པ་ལས་བཞི་པ་
འཐོབ་པ་རྣམ་ངེས་ཀུན་ལས་བཏུས་ཀྱི་དཀའ་འགྲེལ་ལོ།།
༈ ལྔ་པ་འབེལ་གཏམ་རྣམ་ངེས་ཀུན་ལས་བཏུས་པ་བཤད་དུ་ཡོད་དེ། འབེལ་བའི་གཏམ་གྱི་
རྣམ་པར་ངེས་པ་གང་ཞེ་ན། རྣམ་པ་བདུན་ཏེ། དོན་རྣམ་པར་ངེས་པ་དང་། རྣམ་པར་བཤད་པ་རྣམ་པར་
ངེས་པ་དང་། རབ་ཏུ་ཕྱེ་ནས་ཀུན་ཏུ་བསྟན་པ་རྣམ་པར་ངེས་པ་དང་། ཡང་དག་པ་དྲི་བ་རྣམ་པར་ངེས་
པ་དང་། བསྡུ་བ་རྣམ་པར་ངེས་པ་དང་། སྨྲ་བ་རྣམ་པར་ངེས་པ། ལྡེམ་པོ་དགོངས་པ་རྣམ་པར་ངེས་པའོ།
ཞེས་པས་མདོར་བསྟན། ལྷག་མ་རྣམས་ཀྱིས་རྒྱས་པར་འཆད་པའི་ཕྱིར།
ཕྱི་མ་གྲུབ་སྟེ། དོན་རྣམ་པར་ངེས་པ་གང་ཞེ་ན། ཞེས་པ་ནས། སེམས་མཉམ་པར་མ་གཞག་པ་
ལས་རྣམ་པར་དགྲོལ་བ་དཀོན་པའོ་ཞེའོ། །ཞེས་པའི་བར་གྱིས་གཏན་ལ་འབེབས་ཚུལ་སྤྱིར་བསྟན།
ལྡེམ་པོར་དགོངས་པ་རྣམ་པར་ངེས་པ་གང་ཞེ་ན། མིང་གི་ཚོགས་དང་། ཚིག་གི་ཚོགས་དང་། ཡི་གེའི་
ཚོགས་རྣམས་ཀྱིས་དོན་གཞན་དུ་བརྗོད་ལ་དོན་གཞན་དུ་ཡོངས་སུ་བསྒྱུར་བ་སྟེ་ཇི་སྐད་དུ། ཕ་དང་མ་ནི་
བསད་བྱས་ཤིང་། །རྒྱལ་པོ་གཙང་སྦྲ་ཅན་གཉིས་དང་། །ཡུལ་འཁོར་འཁོར་དང་བཅས་བཅོམ་ན། མི་
དེ་དག་པ་ཉིད་དུ་འགྱུར། ཞེས་གསུངས་པ་ལྟ་བུའོ། ཡང་ཇི་སྐད་དུ། ཡིད་མི་ཆེས་དང་བྱས་མི་གཟོ། །མི་
གང་ཁྱིམ་འབེབས་བྱེད་པ་དང་། །གོ་སྐབས་བཅོམ་དང་སྐྱུགས་པ་ཟ། །དེ་ནི་སྐྱེས་བུ་མཆོག་ཡིན་ནོ། །སྙིང་
པོ་མེད་ལ་སྙིང་པོར་ཤེས། །ཕྱིན་ཅི་ལོག་ལ་ལེགས་པར་གནས། །ཉོན་མོངས་པས་ནི་རབ་ཉོན་མོངས།
བྱང་ཆུབ་དམ་པ་ཐོབ་པར་འགྱུར། །ཞེས་གསུངས་པ་ལྟ་བུའོ། ཞེས་སོགས་ཀྱིས་དྲང་དོན་གྱི་མདོའི་དོན་
འཆད་ཚུལ་བྱེད་བྲག་ཏུ་འཆད་པའི་ཕྱིར། དང་པོ་གྲུབ་སྟེ། དེ་ནས་བཟུང་སྟེ་མངོན་པར་སྒྲུབ་པའི་སྒོའོ། །ཞེས་



350
རྒྱས་པར་བཤད་པ།
འབེལ་གཏམ་རྣམ་ངེས་ཀུན་ལས་བཏུས།
པའི་བར་གྱིས་གཏན་ལ་འབེབས་བྱའི་སྒོ་ནས་དབྱེ་བ་དེ་འཆད། རབ་ཏུ་ཕྱེ་ནས་ཀུན་ཏུབསྟན་པ་གཏན་ལ་
དབབ་པ་གང་ཞེ་ན་ཞེས་པ་ནས་ཁོང་དུ་ཆུད་པར་བྱ་བའོ། ཞེས་པའི་བར་གྱིས་གཏན་ལ་འབེབས་ཚུལ་
གྱི་སྒོ་ནས་དབྱེ་བ་དེ་འཆད། བསྡུ་བ་རྣམ་པར་ངེས་པ་གང་ཞེ་ན་ཞེས་པ་ནས་དོན་ཐམས་ཅད་བསྡུ་བ་
རྣམ་པར་ངེས་པའོ། །ཞེས་པའི་བར་གྱིས་གཏན་ལ་འབེབས་པའི་རྟེན་གྱི་དབང་དུ་བྱས་པ་དེ་འཆད། སྨྲ་
བ་རྣམ་པར་ངེས་པ་གང་ཞེ་ན། ཞེས་སོགས་ཀྱིས་གཏན་ལ་འབེབས་བྱེད་ཀྱི་དབང་དུ་བྱས་པ་དེ་འཆད་པའི་
ཕྱིར། ཕྱི་མ་གྲུབ་སྟེ། ངག་སྨྲས་པའི་སྒོ་ནས་གཏན་ལ་འབེབས་པ་ཡིན་ལ། སྨྲ་བ་དེ་ལ་ཡང་མཐུན་པར་
སྨྲ་བ་དང་། རྩོད་པ་སྨྲ་བ་དང་། ཚིག་ངན་པ་སྨྲ་བ་དང་། གདམས་པ་སྨྲ་བ་སོགས་ཡོད་ལ། སྨྲ་བའི་ཞལ་
ཕྱེ་བ་དེ་དབང་པོ་དང་། སྨྲ་བའི་གཞི་སྟེ་གང་ཟག་དང་ཆོས་ཀྱི་ཁྱད་པར་སོགས་དང༌། སྒྲུབ་བྱེད་ཡན་ལག་
ལྔའི་སྒོ་ནས་ཤེས་པར་བྱ་བ་དང་། སྨྲ་བའི་རྒྱན་སོགས་ཀྱང་ཡོད་པའི་ཕྱིར། ཡན་ལག་ལྔ་ཡོད་དེ། །དམ་
བཅའ་བ་དང་། གཏན་ཚིགས་དང༌། དཔེ་དང་། ཉེ་བར་སྦྱར་བ་དང༌། མཇུག་སྡུད་པ་དང་། ཞེས་གསུངས་
པ་ལྟར་ལྔ་ཡོད་པའི་ཕྱིར། འདིས་སྒྲུབ་བྱེད་ཡན་ལག་ལྔ་ལྡན་བསྟན་པ་ཡིན་ཏེ། འཆད་པའི་ཚེ་དེ་ལྟར་
བཞེད་དོ། །སྨྲ་བའི་རྒྱུན་ཡོད་དེ། འབྲེལ་མེད་ཀྱི་གཏམ་སྨྲ་བ་དང་། ཅལ་ཅོལ་སྨྲ་གཏམ་གྱི་ཉེས་པ་
སྤངས་ནས། གཞུང་ལུགས་ལེགས་པར་ཤེས་པ། །སྒྲ་སྐྱོན་མེད་པར་སྨྲ་ནུས་པ། སྨྲ་བ་ལ་མི་འཇིགས་པ་
དང༌། སྨྲ་བ་བརྟན་པ་སོགས་ཡིན་པའི་ཕྱིར། དེ་ཡང་བདག་ལེགས་སུ་འདོད་པས། རྩོད་པའི་ལེགས་པར་
ཤེས་པར་བྱ་ཡི། །དུས་ཀུན་ཏུ་རྩོད་ཅིང་སྨྲ་བར་མི་བྱ་སྟེ། ཆོས་མངོན་པར་མདོ་ལས། གནས་བཅུ་གཉིས་
མཐོང་བའི་བྱང་ཆུབ་སེམས་དཔའི་དགེ་བའི་ཕྱོགས་ལ་བརྩོན་པ་ནན་ཏན་སྙིང་པོར་བྱེད་པ་སེམས་ཅན་
བསྡུད་པ་མྱུར་དུ་བླ་ན་མེད་པ་ཡང་དག་པར་རྫོགས་པའི་བྱང་ཆུབ་མངོན་པར་རྫོགས་པར་འཚང་རྒྱ་བར་
འདོད་པས་གཞན་དག་དང་རྩོད་པས་སྨྲ་བར་མི་བྱའོ། །ཞེས་གསུངས་པས་གྲུབ་པའི་ཕྱིར། ཆོས་མངོན་པ་
ཀུན་ལས་བཏུས་ཀྱི་དཀའ་བའི་གནད་འགྲེལ་པ་ལས་ལྔ་པ་འབེལ་གཏམ་རྣམ་ངེས་ཀུན་ལས་བཏུས་ཀྱི་
དཀའ་འགྲེལ་ལོ།།



མཇུག་གི་དོན།
351
-
--
-
༈ བཞི་པ་མཇུག་གི་དོན་བཤད་པ་ཡོད་དེ། །མཛད་པ་པོ་གང་གིས་མཛད་པ། །ལོ་པཎ་གང་
གིས་བསྒྱུར་བ་གཉིས་སུ་ཡོད་པའི་ཕྱིར། དང་པོ་ཡོད་དེ། ཤིང་རྟ་ཆེན་པོ་འཕགས་པ་ཐགས་མེད་ཀྱིས་
མཛད་པའི་ཕྱིར། གཉིས་པ་ཡོད་དེ། རྒྱ་གར་མཁན་པོ་ཛི་ན་མི་ཏྲ་དང༌། ཤཱི་ལེན་དྲ་བོ་དྷི་དང༌། ཞུ་ཆེན་
གྱི་ལོ་ཙྪབ་སྡེན་ཡེ་ཤེས་སྡེས་བསྒྱུར་ཅིང་ཞུས་ཏེ་གཏན་ལ་ཕབ་པའི་ཕྱིར་རོ། །སྨྲས་པ། ངེས་དོན་གསུང་
རབ་དགོངས་པ་ངེས་འགྲེལ་གྱི། །རྗེས་སུ་འབྲངས་ནས་ཤེར་ཕྱོགས་མདོ་སྡེ་གང་། །རྒྱས་འབྲིང་བསྡུས་
པའི་དགོངས་དོན་གསལ་བྱེད་པ། །ཆོས་མངོན་ཀུན་ལས་བཏུས་པའི་གནད་དཀའ་འགྲེལ། དེ་ཉིད་ཕྱིར་
ན་ཉི་ལྟར་གྲགས་པ་ཡི། །མངོན་པའི་གསུང་རབ་སྟོང་ཕྲག་བརྒྱ་པ་ནི། ཤེས་ཕྱིན་འབུམ་པ་ཉིད་དུ་ངེས་ན་
ཡང་། གོ་བ་ཆགས་པ་ཉིན་སྐར་ལྟ་བུར་སྣང་། དུས་གསུམ་མཁྱེན་པ་རྗེ་བཙུན་ཙོང་ཁ་པའི། །དྲང་ངེས་
རྣམ་པར་འབྱེད་པའི་བསྟན་བཅོས་སུ། །སྐུ་མཆེད་གཉིས་ཀྱིས་རྒྱལ་ཡུམ་མདོ་སྡེ་ཡི། །དྲང་ངེས་འབྱེད་ཚུལ་
ལྟས་ན་བློ་མུན་སེལ། ཁོ་བོ་རྣམ་དཔྱོད་བརྩོན་པ་དམན་ན་ཡང་། རྒྱལ་བའི་གསུང་ལམ་མི་ཕྱེད་དད་པ་
ཡིས། །རང་དབང་འཕྲོགས་ནས་དཀའ་འགྲེལ་འདི་སྦྱར་གྱི། །རང་ཉིད་མཁས་འདོད་གཞན་དང་འགྲན་
ཕྱིར་མིན། །འདིར་འབད་རྣམ་པར་དཀར་བའི་དགེ་ཚོགས་ཀྱིས། །ཕན་བདེ་འབྱུང་གནས་བསྟན་པ་རིན་
པོ་ཆེ། །རིང་དུ་གནས་ཤིང་བསྟན་འཛིན་སྐྱེས་བུ་རྣམས། །སྐུ་ཚེ་ལྷུན་པོ་བསྐལ་བརྒྱར་གཡོ་མེད་ཤོག །།
ཅེས་པ་མངོན་པ་ཀུན་ལས་བཏུས་ཀྱི་དཀའ་བའི་གནད་ཀུན་འགྲེལ་མཁས་པའི་ཡིད་འཕྲོག་ཅེས་བྱ་བ་
འདི་ནི། ཡོངས་འཛིན་དམ་པ་དོན་ཡོད་དཔལ་ལྡན་པའི་ཞལ་སྔ་ནས་ལས། རྒྱུ་ཚབ་རིན་པོ་ཆེའི་ཊཱིཀྐའི་
སྟེང་ན་ཞིབ་བཤད་ལན་ཅིག་ཐོས་ཤིང་། ཕྱིས་ཞིབ་ཏུ་དཔྱད་ནས་མདོ་སྔགས་རབ་འབྱམས་པ་བསོད་ནམས་
གྲགས་པའི་དཔལ་རྣམ་དཔྱོད་མཆོག་གི་སྡེས་བ་པའི་བསྟན་པ་ལོ་ཉིས་སྟོང་སུམ་བརྒྱ་བརྒྱད་ཅུརྩ་གཅིག་ཉེ་
བ་ལེའུ་བཅུ་གཅིག་གི་ནང་ནས་ཏིང་ངེ་འཛིན་གྱི་ལེའུའི་དུས། ཟིལ་གནོད་ཞེས་པ་མེ་ཕོ་རྟ་ལོ་ལ་དཔལ་



352
མཇུག་གི་དོན།
ལྡན་འབྲས་སྤུངས་ཆོས་སྡེ་ཆེན་པོའི་གཟིམས་ཁང་དུ་སྦྱར་བའོ། །བསྟན་བཅོས་འདིའི་བཤད་བརྒྱུད་ནི།
ཐུབ་དབང་། བྱམས་པ། ཐོགས་མེད། དབྱིག་གཉེན། བློ་བརྟན། གང་སྤེལ། ཛེ་ན་མི་ཏྲ། ཀ་ཅོག་ཞང་
གསུམ། ཟླ་བའི་རྡོ་རྗེ། རྒྱལ་བ་ཡེ་ཤེས། སེ་བཙུན་དབང་ཕྱུག་གཞོན་ནུ། གར་མི་ཡོ་ཏན་གཡུ་དྲུང་དུང་།
ཁུར་ཆེན་པོ། རང་རྒྱ་ཡི་གསུམ། བྲང་རི་དར་མ་སྙིང་པོ། གོའུཡེ་ཤེས་འབྱུང་གནས། །འབང་དཀོན་མཆོག་
རྡོ་རྗེ། ཐོ་ཀུན་དགའ་རྡོ་རྗེ། མཛད་པ་སྟོན་སྐྱབས། མཛད་པ་གཞེན་བྱང་། འབྲིད་མཚམས། ཞང་སྤྱི་དཀར་
བ། བོ་དོང་རིན་ཆེན་རྩེ་མོ། སྟག་སྡེ་སེང་གེ་རྒྱལ་མཚན། སྤང་བློ་གྲོས་བརྟན་པ། བློན་ཆེན་བྱང་རྩེ། རེད་
མདའ་བ་ཆེན་པོ། རྗེ་རིན་པོ་ཆེ། རྒྱལ་ཚབ་རྗེ། སློབ་དཔོན་དགེ་བ་དང་། གཞུ་གསོད་པ། རབ་འབྱམས་
པ་བཟོད་པ་དཔལ་འབྱོར། ཡོངས་འཛིན་དམ་པ་ཨ་མོ་གྷ་དེ་ལ་ལན་ཅིག་ཞིབ་ཏུ་ཐོས་སོ། །འདིས་ཀྱང་
བསྟན་པ་རིན་པོ་ཆེ་སྒོ་ཐམས་ཅད་ནས་ཕྱོགས་ཐམས་ཅད་དུདར་ཞིང་རྒྱས་ལ་ཡུན་རིང་དུ་གནས་པར་གྱུར་
ཅིག ། སརྦ་མངྒ་ལཾ།། །།



༣ བསྟན་པ་རིན་ཆེན་མཆོག་གིས་མ་ཁྱབ་པའམ།
ཕྱབ་ཀྱང་ཉམས་པར་གྱུར་པའི་ཕྱོགས་དེར་ནི།
སྙིང་རྗེ་ཆེན་པོས་ཡིད་རབ་བསྐྱོད་པ་ཡི།།
ཕནང་ དེའི་གཏེར་དེ་ གསལ་བར་བྱེད་པར་ཤོག།
དཔེ་རིན་སྒོར། 400.00
