༄༅།།བོད་ཀྱི་ནང་བསྟན་དཔེ་ཚོགས་ལྟེ་གནས།།
Tibetan Buddhist Resource Center
Text Scan Input Form - Title Page
Work:
W3CN7829
13CN7835
ImageGroup:
ISBN:
LCCN:
n/a
n/a
Title:
པཎ་ཆེན་བསོད་ནམས་གྲགས་པའི་གསུང་གསུང་འབུམ།
paN chen bsod nams grags pa'i gsung gsung 'bum/
to-be-supplied
Author:
to-be-supplied
n/a
Descriptor:
Original Publication:
na
Place:
n/a
Publisher:
n/a
Date:
n/a
Volume:
Total Volumes;
TBRC Pages:
V
ll
Introductory Pages:
0
Text Pages:
n/a
Scanning Information:
Scanned at Tibetan Buddhist Resource Center, 1430 Massachusetts Ave, 5th Floor,
Cambridge, Mass. 02138.



༄༅། །པཎ་ཆེན་བསོད་ནམས་གྲགས་པའི་
གསུང་འབུམ་བཞུགས་སོ། །
པོད་ལྔ་པ།
ཡིདའ་
སི་ཁྲོན་བོད་ཡི ག་དཔེ་རྙིང་བསྡུ་སྒྲིག་ཁད་གི ས་སྤེལ།



༈ པཎ་ཆེན་བསོད་ནམས་གྲགས་པ་ལ་ན་མོ།།



ཕར་ཕྱིན་མཐའ་དཔྱོད་ཡུམ་དོན་
ཡང་གསལ་སྒྲོན་མེ།
དྲང་ངེས་ཨུཏྤལའི་ཕྲེང་བ་དང་རྒྱུད་བླའི་དཀའ་འགྲེལ་གནད་ཀྱི་ཟླ་འོད།
སྨད་ཆ།
པཎ་ཆེན་བསོད་ནམས་གྲགས་པས་བརྩམས།



(1)
ཨང་།
ཀ༽
-
(A)
༡༽
༢༽
༣༽
ང
༡༽
༢༽
༣༽
༤༽
༥༽
༦༽
༧༽
༨༽
༩༽
༡༠༽
༡༡༽
༡༢༽
དཀར་ཆག
༼ སྐབས་བཞི་བ། རྣམ་རྫོགས་སྦྱོར་བ་བཤད་བ།༽
ཤོག་གྲངས།
དཔར་སྐྲུན་གསལ་བཤད།–
༼ རྣམ་རྫོགས་སྦྱོར་བ་སྤྱི་བཤད།༽
སྐབས་དང་པོ་གསུམ་དུ་མཁྱེན་གསུམ་བསྟན་ནས་སླར་ཡང་འདིར་བསྟན་པ་མི་ཟློས་ཚུལ། ༡
རྣམ་རྫོགས་སྦྱོར་བའི་མཚན་ཉིད་དང་། དབྱེ་བ། ས་མཚམས་བསྟན་པ། - -
མཁྱེན་གསུ་བསྡུས་སྒོམ་གྱི་དོན་ལ་དཔྱད་པ།-
༼༡ བསྒོམ་བྱའི་རྣམ་པ།༽
སྒོམ་བྱེད་གཉེན་པོ་དང་། བསྒོམ་བྱའི་རྣམ་པ་སྤྱི་བཤད།-
གཞི་ཤེས་ཀྱི་རྣམ་པ།-
སྒྲིབ་གཉིས་ཀྱི་རྣམ་གཞག -
ལམ་ཤེས་ཀྱི་རྣམ་པ།-
རྣམ་མཁྱེན་གྱི་རྣམ་པ་སྤྱི་བཤད།-
བྱང་ཕྱོགས་སོ་བདུན།
འཇིག་རྟེན་ལས་འདས་པའི་ལམ།–
འགོག་སྙོམས་སྐྱེ་བའི་རྟེན།-
བརྟེན་པ་འགོག་སྙོམས།
ཐུན་མོང་མ་ཡིན་པའི་རྣམ་མཁྱེན་གྱི་རྣམ་པ། -
ཡེ་ཤེས་མ་འདྲེས་པ་གསུམ་ལས་འཕྲོས་ཏེ་དུས་གསུམ་གྱི་རྣམ་གཞག །–
རྣམ་པ་དོན་གསུམ་ལ་ཟག་བཅས་དང་། ཟག་མེད་དུ་བརྗོད་ཚུལ།



(II)
༡༽
༢༽
༡༽
༢༽
༣༽
༥༽
༡༽
༢༽
༼ ༢ སྒོམ་བྱེད་ཀྱི་སྦྱོར་བ།༽
ཡུམ་མཉན་པའི་སྣོད་དང༌། སྦྱོར་བ་སྒོམ་པ་པོའི་རྟེན་གྱི་གང་ཟག།—
སྦྱོར་བ་ཉི་ཤུའི་ངོས་འཛིན་དང་། སྒོམ་བྱེད་ཀྱི་སྦྱོར་བའི་མཚན་ཉིད།–
༼ ༣ སྦྱོར་བའི་ཡོན་ཏན། ༽
སྦྱོར་བའི་ཡོན་ཏན་གྱི་མཚན་ཉིད་དང་། དབྱེ་བ། ས་མཚམས། –
༼༥ སྦྱོར་བའི་མཚན་ཉིད། ༽
ལམ་ཤེར་ཕྱིན་གྱི་རྣལ་འབྱོར་གྱི་མཚན་ཉིད། –
ལོ་ཙཱ་བ་ཆེན་པོས་མཚན་མཚོན་གཞི་གསུམ་གྱི་ངོས་འཛིན་དང༌། མཚོན་ཚུལ།
རང་ལུགས་ཀྱིས་མཚན་མཚོན་གཞི་གསུམ་གྱི་ངོས་འཛིན་དང་། ཇི་ལྟར་མཚོན་པའི་ཚུལ། -
གཞན་གྱིས་བཞག་པའི་གཞི་ཤེས་སྦྱོར་བའི་མཚན་ཉིད་དགག་ཚུལ་དང་། ལྟ་ངན་དྲུག་ཅུ་རྩ་གཉིས།
གཞན་གྱིས་བཞག་པའི་ལམ་ཤེས་སྦྱོར་བ་སོགས་ཀྱི་མཚན་ཉིད་རྣམས་དགག་ཚུལ། ——
༼༦ ཐེག་ཆེན་གྱི་ཐར་པ་ཆ་མཐུན།༽
ཐེག་ཆེན་གྱི་ཐར་པ་ཆ་མཐུན་གྱི་མཚན་ཉིད། –
རྒྱན་གྱི་ཆེད་དུ་བྱ་བའི་གདུལ་བྱ། –
༼༧ ཐེག་ཆེན་གྱི་ངེས་འབྱེད་ཆ་མཐུན། ༽
ཐེག་ཆེན་གྱི་ངེས་འབྱེད་ཆ་མཐུན་གྱི་མཚན་ཉིད། -
སྐབས་དང་པོ་དྲུག་ཏུ་སྦྱོར་མཐོང་སྒོམ་གསུམ་ལན་གསུམ་གསུམ་བསྟན་པ་རྣམས་མི་ཟློས་པའི་ཚུལ། །
༼༨ སློབ་བ་ཕྱིར་མི་ལྡོག་པའི་དགེ་འདུན། ༽
ཕྱིར་མི་ལྡོག་པའི་རྟགས་ཐོབ་པའི་བྱུང་སེམས་ཀྱི་དགེ་འདུན་གྱི་མཚན་ཉིད་དང་།
དབྱེ་བ། ས་མཚམས། རྟགས་རྣམས་ལམ་གྱི་གནས་སྐབས་གང་ནས་ཐོབ་པར་བསྟན་པ། –
དབང་པོ་ཉེར་གཉིས་ཀྱི་རྣམ་གཞག། –
སྒོམ་ལམ་ཕྱིར་མི་ལྡོག་པའི་རྟགས། –
༼༩ སྲིད་ཞི་མཉམ་ཉིད་ཀྱི་སྦྱོར་བ། ༽
སྲིད་ཞི་མཉམ་ཉིད་ཀྱི་སྦྱོར་བའི་མཚན་ཉིད། -
གས
–
༦༨
༡༽
༢༽
༡༽
༣༽
༩༽
༡༽



༡༽
༼༡༠ ཞིང་དག་སྦྱོར་བ།༽
ཞིང་དག་སྦྱོར་བའི་མཚན་ཉིད་དང་། དབྱེ་བ།-
༼༡༡ ཐབས་མཁས་སྦྱོར་བ།༽
ཐབས་མཁས་སྦྱོར་བའི་མཚན་ཉིད་དང་། དེ་དང་ཞིང་དག་སྦྱོར་བ་འགལ་མི་འགལ་ལ་དཔྱད་པ།-
བདུད་བཞིའི་རྣམ་གཞག་དང་། དེ་བཞི་བཅོམ་པའི་ཚུལ།–
༩
༡༽
༢༽
༡༠
༡༠༠
༡༽
༢༽
༡༽
༡༽
-- ༡༠༡
ཨ།
༡བ༢
སྐབས་ལྔ་བ། རྩེ་མོའི་སྦྱོར་བ་བཤད་པ།
རྣམ་རྫོགས་སྦྱོར་བ་བཤད་པའི་རྗེས་སུ་རྩེ་སྦྱོར་འཆད་པའི་རྒྱུ་མཚན།-
རྩེ་སྦྱོར་གྱི་མཚན་ཉིད་དང་། དབྱེ་བ། ས་མཚམས་བསྟན་པ།
༡ རྟགས་ཀྱི་རྩེ་སྦྱོར།
དྲོད་ཀྱི་རྩེ་སྦྱོར་གྱི་མཚན་ཉིད།
༢ བསོད་ནམས་རྣམ་པར་འཕེལ་བའི་རྩེ་སྦྱོར།
རྩེ་མོའི་རྩེ་སྦྱོར་གྱི་མཚན་ཉིད།
༣ བརྟན་པའི་རྩེ་སྦྱོར།
བཟོད་པའི་རྩེ་སྦྱོར་གྱི་མཚན་ཉིད། –
༤ སེམས་ཀུན་ཏུ་གནས་པའི་རྩེ་སྦྱོར།
ཆོས་མཆོག་གི་རྩེ་སྦྱོར་གྱི་མཚན་ཉིད།
༥ མཐོང་ལམ་རྩེ་སྦྱོར།
འགལ་རྐྱེན་སྤང་བྱ་རྟོག་པ་བཞི།——ཁས་
འབྲས་བུ་བྱུང་ཆེན།--
འབྲས་བུ་བྱང་ཆེན་གྱི་རྒྱུ་རྣལ་འབྱོར་གྱི་ས་གསུམ།-
མཐོང་ལམ་རྩེ་སྦྱོར་གྱི་ངོ་བོ།---
༡༠༣
༡༽
༡༽
༡༠༢
༡༽
--
-
-ཡབ་ཕ
-
-
-
هه ر
༡༠༥
༣༽
༤༽
ལ་
༡༡༡
མ



(IV)
༡༡༡
༡༽
༢༽
༡༡༣
༡༢༣
༡༢༤
༤༽
༥༽
༡༢༩
༡༽
༢༽
རྟེན་འབྲེལ།
རྟེན་འབྲེལ་སྤྱིའི་རྣམ་གཞག–
ཀུན་ནས་ཉོན་མོངས་ཕྱོགས་ཀྱི་རྟེན་འབྲེལ་གྱི་དབྱེ་བ། -
རྐྱེན་དུ་འགྱུར་ཚུལ། -
ཚེ་དུ་ལ་རྫོགས་པ། -
ས་མཚུངས་པའི་རྣམ་གཞག –
༼༦ སྒོམ་ལམ་རྩེ་སྦྱོར།༽
ཐོད་རྒལ་གྱི་ཏིང་ངེ་འཛིན།
གཞུང་དོན།–
རྟེན་གྱི་གང་ཟག་གང་གིས་དགོས་པ་ཅིའི་ཕྱིར་དུ་སྙོམས་པར་འཇུག་པ།-
དེའི་ཕྱིར་དུ་སྙོམས་པར་འཇུག་ཚུལ། –
དེ་ལྟར་ཞུགས་པའི་ཐོད་རྒལ་གྱི་ངོ་བོ།-
དེ་དག་ལ་རྩོད་པ་སྤོང་བ།
༼ སྒོམ་ལམ་རྩེ་སྦྱོར་གྱི་སྦང་བྱ་རྟོག་པ་བཞི།༽ །
སྒོམ་སྤང་རྟོག་པ་བཞི།-
༼༧ བར་ཆད་མེད་པའི་རྩེ་སྦྱོར།༽
བར་ཆད་མེད་པའི་རྩེ་སྦྱོར་གྱི་མཚན་ཉིད།-
བར་ཆད་མེད་པའི་རྩེ་སྦྱོར་གྱི་དམིགས་པ།
༼༨ བསལ་བྱ་ལོག་སྒྲུབ།༽
བསལ་བྱ་ལོག་སྒྲུབ་ཀྱི་མཚན་ཉིད་དང་། དབྱེ་བ།
ཀུན་རྫོབ་སྒོ་ཅན་དང་། དོན་དམ་སྒོ་ཅན་གྱི་ཀླན་ཀའི་ཁྱད་པར། །
༤༽
༥༽
༡༽
—
———་
༡༥༠
༡༥༤
༡༽
༢༽
༥༨
༡༥༨
༡༽
༢༽
༡༥༩



—————
༡༽
༢༽
༣༽
༡༽
༢༽
༣༽
།
༼ སྐབས་དྲུག་པ། མཐར་གྱིས་སྦྱོར་བ་བཤད་པ།༽
རྩེ་སྦྱོར་བཤད་པའི་རྗེས་སུ་མཐར་གྱིས་སྦྱོར་བ་འཆད་པའི་རྒྱུ་མཚན།
སྐབར་འདིའི་བསྟན་བྱའི་གཙོ་བོར་གྱུར་པའི་མཐར་གྱིས་སྦྱོར་བ་ངོས་བཟུང་བ།————
མཐར་གྱིས་སྦྱོར་བའི་མཚན་ཉིད་དང༌། དབྱེ་བ། ས་མཚམས་བསྟན་པ།-
༼ སྐབས་བདུན་པ། སྐད་ཅིག་མའི་སྦྱོར་བ་བཤད་པ།༽
མཐར་གྱིས་སྦྱོར་བ་བཤད་པའི་རྗེས་སུ་སྐད་ཅིག་མའི་སྦྱོར་བ་འཆད་པའི་རྒྱུ་མཚན།
སྐད་ཅིག་མའི་སྦྱོར་བ་བཞི་སོ་སོ་ནས་ངོས་བཟུང་བ།
སྐད་ཅིག་མའི་སྦྱོར་བའི་མཚན་ཉིད་དང་། དབྱེ་བ་སོ་སོའི་མཚན་ཉིད་བསྟན་པ།-
༼ སྐབས་བརྒྱད་པ། འབྲས་བུ་ཆོས་སྐུ་བཤད་བ། ༽
༼ འབྲས་བུ་ཆོས་སྐུ་སྤྱི་བཤད།༽
སྐད་ཅིག་མའི་སྦྱོར་བ་བཤད་པའི་རྗེས་སུ་འབྲས་བུ་ཆོས་སྐུ་འཆད་པའི་རྒྱུ་མཚན། ——
འབྲས་བུ་ཆོས་སྐུའི་མཚན་ཉིད་དང་། དེ་གྲུབ་པའི་དུས་མཚམས། དབྱེ་བ་བསྟན་པ། ——
༼ ༡ ངོ་བོ་ཉིད་སྐུ། ༽
ངོ་བོ་ཉིད་སྐུའི་མཚན་ཉིད་དང་། དབྱེ་བ། -
ཆོས་ཅན་གྱི་སྐུ་གསུམ་ཆོས་ཉིད་ཀྱི་སྐུ་དང་ངོ་བོ་ཐ་དད་ཡིན་མིན་ལ་དཔྱད་པ།
༼ ༢ ཡེ་ཤེས་ཆོས་སྐུ། ༽
ཡེ་ཤེས་ཆོས་སྐུའི་མཚན་ཉིད་དང་། དབྱེ་བ། -
སྐབས་འདིའི་གཞུང་དོན་ལ་འཕགས་སེང་གི་རྩོད་ལན།-
ཟད་པར་གྱི་ཏིང་ངེ་འཛིན། -
ཟིལ་གྱིས་གནོན་པའི་སྐྱེ་མཆེད།
ཉོན་མོངས་མེད་པའི་ཏིང་ངེ་འཛིན་དང་། སྨོན་གནས་མཁྱེན་པ། ————
ܒܝܬ
༡༽
༢༽
ܒ
༡༧༦
༡༽
༢༽
༡༧
༡༽
༢༽
༣༽
༤༽
༥༽
༡༩༣
༡༩༧
-
-
༢༠༠



(VI)
༡༽
༢༽
༼༣ ལོངས་སྐུ།༽
ལོངས་སྐུ་བཞུགས་པའི་གནས་ངོས་བཟུང་བ།---
ལོངས་སྐུའི་མཚན་ཉིད་ལ་དཔྱད་པ།-
༼༤ སྤྲུལ་སྐུ།༽
སྤྲུལ་སྐུའི་མཚན་ཉིད་དང་། མཛད་པ་བཅུ་གཉིས། –
ཡེ་ཤེས་ཆོས་སྐུའི་འཕྲིན་ལས་ཀྱི་མཚན་ཉིད་དང་། དབྱེ་བ། ས་མཚམས་བསྟན་པ།
༡༽
༢༽
-



(VII)
༢༡ ༢
༢༡༡
༡༽
༢༽
༣༽
༤༽
༥༽
༦༽
༧༽
༢༥༣
༢༧༧
དྲང་ངེས་ཨུཏྤལའི་ཕྲེང་བའི་དཀར་ཆག།
སེམས་ཙམ་པའི་ལུགས་ཀྱིས་མདོ་སྡེ་དགོངས་འགྲེལ་ལ་བརྟེན་ནས་དྲང་ངེས་འབྱེད་ཚུལ།
འཁོར་ལོ་གསུམ་དུ་འབྱེད་པའི་རྒྱུ་མཚན།
འཁོར་ལོ་གསུམ་གྱི་མཚན་ཉིད་དང་། མཚན་གཞི་བཤད་པ།
མདོ་སྡེ་ལ་འགལ་སྤོང་གི་དྲི་བ། --་
༢༢༣
འགལ་བ་དེ་སྤོང་བའི་ལན། ——
ངོ་བོ་ཉིད་གསུམ་གྱི་ངོ་བོ་ངོས་བཟུང་བ།
དེ་དག་གི་གྲུབ་པའི་དོན་ཞུས་པ། མཁས་
༢༧༦
འཁོར་ལོ་གསུམ་གྱི་ཆེད་དུ་བྱ་བའི་གདུལ་བྱ་ངོས་བཟུང་བ།
དབུ་མ་རང་རྒྱུད་པས་དགོངས་འགྲེལ་གྱི་དོན་ཇི་ལྟར་འཆད་པ།
མདོ་སྡེ་ལ་འགལ་སྤྱོང་གི་དྲི་བ། -
འགལ་བ་དེ་སྤོང་བའི་ལན། ཨ་
ངོ་བོ་ཉིད་གསུམ་གྱི་ངོ་བོ་ངོས་བཟུང་བ།--
༢༩༥
དེ་དག་གི་གྲུབ་པའི་དོན་ཞུས་པ།-
དབུ་མ་ཐལ་འགྱུར་བས་དགོངས་འགྲེལ་གྱི་དོན་ཇི་ལྟར་འཆད་བ།
ཅད་བ།
- ༢༩༩
ཞར་ལ་གཟུངས་རྒྱལ་གྱི་མདོ་ལས་གསུངས་བའི་རིམ་པ་གསུམ་བཤད་པ།
གཞན་ལུགས་དགག་པ། མ་ཕམས་
རང་ལུགས་བཞག་པ། -
- ༣༠༢
གཉིས་བ་བློ་གྲོས་མི་ཟད་བས་བསྟན་པའི་མདོ་ལ་བརྟེན་ནས་དྲང་ངེས་འབྱེད་ཚུལ།
བཤད་བྱའི མདོ་འགོད་པ། -
དབུ་མ་རང་རྒྱུད་པའི་ལུགས་ཀྱི་དྲང་ངེས་ཀྱི་མདོའི་ངོ་བོ་བཤད་པ། –
དབུ་མ་ཐལ་འགྱུར་བའི་ལུགས་ཀྱི་དྲང་ངེས་ཀྱི་མདོའི་ངོ་བོ་བཤད་པ།-
མཚན་ཉིད་གསུམ་གྱི་རྣམ་གཞག་བཤད་པ། -
༡༽
༢༽
༣༽
༤༽
༢༨༤
༢༩༧
-
༢༩༩
༡༽
༢༽
༣༠༣
༢༽
༤༽



༣༡༢
༡༽
༢༽
༣༡༥
م دے ر ی
(VIII)
༼ ། རྒྱུད་བླའི་དཀའ་འགྲེལ་གནད་ཀྱི་ཟླ་འོད་ཀྱི་དཀར་ཆག།༽
༼ལེའུ་དང་བོས། ཁམས་བདེ་བར་གཤེགས་བའི་སྙིང་བོ་འཆད་ཚུལ།༽
གཞུང་སྤྱི་བཤད།-
མཚན་དོན་དང་། འགྱུར་ཕྱག།-
༼ ལུས་རྣམ་བར་བཞག་བ།༽
བརྗོད་བྱ་རྡོ་རྗེའི་གནས་བདུན་ངོས་བཟུང་བ།-
གྲངས་ངེས་བཤད་པ།
གནས་བདུན་པོ་རེ་རེ་ལའང་དོན་དམ་པ་དང་ཀུན་རྫོབ་པ་གཉིས་སུ་ཕྱེ་ཚུལ།
གནས་བདུན་པོ་དེ་མདོ་ལས་གསུངས་པའི་ཚུལ།--
， བན་ལག་གནས་བདུན་རྒྱས་བར་བཤད་བ།
༡༥་ འབྲས་བུ་དཀོན་མཆོག་གསུམ།༽
དཀོན་མཆོག་གསུམ་གྱི་ངོ་བོ་སོ་སོར་བཤད་པ། -
གསུང་རབ་ལས་སྐྱབས་གསུམ་རྣམ་པར་གཞག་པའི་དགོས་པ།-
ཀུན་རྫོབ་དང་དོན་དམ་པའི་སྐྱབས་ཀྱི་ཁྱད་པར། –
དཀོན་མཆོག་གི་སྒྲ་དོན།
ཇི་ལྟར་སྐྱབས་སུ་འགྲོ་བའི་ཚུལ། -
༼༤ ཁམས་བདེ་བར་གཤེགས་བའི་སྙིང་བོ།༽
ཁམས་བདེ་བར་གཤེགས་པའི་སྙིང་པོ་དོན་གསུམ་གྱི་སྒོ་ནས་མདོར་བསྟན་པ།
དེའི་སྒྲུབ་བྱེད་རྒྱས་པར་འཆད་པ་ལ། རྣམ་བཞག་རྣམ་པ་བཅུ། -
ཁམས་གློ་བུར་གྱི་དྲི་མས་སྒྲིབ་པ་དཔེ་དགུས་སྒྲུབ་པ།-
ཁམས་རྟོགས་བྱེད་ཀྱི་ཡུལ་ཅན།-
ཁམས་བདེ་བར་གཤེགས་པའི་སྙིང་པོའི་ངོ་བོ།-
སེམས་ཅན་རྣམས་ལ་བདེ་གཤེགས་སྙིང་པོ་ཡོད་པར་བསྟན་པའི་དགོས་པ།–
༣༢༣
༣༢ར
༡༽
༢༽
༣༽
༤༽
༥༽
༣༢༨
༢༩
༣ ༣༠
༣༣༡
༡༽
༢༽
༣༤༢
༣༥༤
༣༦༤
༣༦ར
༥༽
༦༽
- ༣༧༣



(IX)
༡༽
༡༽
༼༥ བྱང་ཆུབ་ཆེན་བོ།༽
ལེའུ་གཉིས་པས་སྐུ་གསུམ་གྱིས་བསྡུས་པའི་བྱང་ཆུབ་ཆེན་པོ་འཆད་ཚུལ། ༣༧༦
༼༦ དྲི་མ་མེད་པའི་ཡོན་ཏན། ༽
ལེའུ་གསུམ་པས་ཡོན་ཏན་དྲུག་ཅུ་རྩ་བཞིས་བསྡུས་པའི་དྲི་མ་མེད་པའི་ཡོན་ཏན་འཆད་ཚུལ། །
༼༔ འཕྲིན་ལས། །
ལེའུ་བཞི་པས་དཔེ་དགུའི་སྒོ་ནས་མཛད་པ་འཕྲིན་ལས་འཆད་ཚུལ། –
༼ གནག་སྡུག་མ་བཞི་ལ་ཆོས་བའི་ཕན་ཡོན།༽
ལེའུ་ལྔ་པས་ཁམས་བྱང་ཆུབ་ཡོན་ཏན་འཕྲིན་ལས་བཞི་ལ་མོས་པའི་ཡོན་ཏན་འཆད་ཚུལ།-
༡༽
༡༽
༣༩༧
༣༩༩
༡༽
༡༽
༡༽
༡༽
མཛད་བྱང་སྨོན་ཚིག
དཔར་བྱང་སྨོན་ཚིག --
མཐུན་སྦྱོར་བ།-
དཔར་ལས།–



མཐའ་དཔྱོད་སྨད་ཆ།
རྣམ་རྫོགས་སྦྱོར་བ་སྤྱི་བཤད།
༄༅། །རྣམ་བཤད་སྙིང་པོ་རྒྱན་གྱི་དོན་རིགས་ལམ་བཞིན་གསལ་བར་འཆད་པའི་
ཡུམ་དོན་ཡང་གསལ་སྒྲོན་མེ་ཞེས་བྱ་བ་ལས་སྐབས་བཞི་པའི་
མཐའ་དཔྱོད་བཞུགས་སོ། །
༈ ཐམས་ཅད་མཁྱེན་པ་ཉིད་གསུམ་ཡོངས་སུ་ཤེས་པ་ནི་དབང་དུ་བྱ་བའི་ཕྱིར་ཞེས་སོགས་
ཀྱི་སྐབས་སུ་སྦྱོར་བ་དང་། མཐའ་དཔྱད་པ་གཉིས། དང་པོ་ནི། སྐབས་དང་པོ་གསུམ་དུ་མཁྱེན་
གསུམ་བསྟན་པ་དང་། སྐབས་འདིར་མཁྱེན་གསུམ་བསྟན་པ་ལ་ཟློས་སྐྱོན་མེད་དེ། སྐབས་དང་པོ་
གསུམ་དུ་མཁྱེན་གསུམ་གྱི་རྣམ་པ་སོ་སོར་བསྟན། སྐབས་འདིར་མཁྱེན་གསུམ་གྱི་རྣམ་པ་བསྡུས་
ནས་བསྟན་པའི་ཕྱིར། དེ་ལྟར་བསྡུས་ནས་སྟོན་པའི་རྒྱུ་མཚན་ཡོད་དེ། རྣམ་རྫོགས་སྦྱོར་བས་མཁྱེན་
གསུམ་གྱི་རྣམ་པ་བསྡུས་ནས་སྒོམ་མོ། །ཞེས་ཤེས་པའི་ཆེད་དུ་ཡིན་པའི་ཕྱིར། བྱང་སེམས་ཚོགས་
ལམ་པས་མཁྱེན་གསུམ་གྱི་རྣམ་པ་བསྡུས་ནས་སྒོམ་པ་ལ་ཆོས་ཅན། དགོས་པ་ཡོད་དེ། མཁྱེན་
གསུམ་གྱི་རྣམ་པ་ལ་དབང་ཐོབ་པའི་ཆེད་དུ་ཡིན་པའི་ཕྱིར། གཉིས་པ་ལ་ཁ་ཅིག །རྣམ་རྫོགས་སྦྱོར་
བ་སྐབས་བཞི་པའི་བསྟན་བྱའི་གཙོ་བོར་གྱུར་པའི་རྣམ་རྫོགས་སྦྱོར་བ་ཡིན། ཟེར་བ་མི་འཐད་དེ། དེ་
རྒྱུད་ལྡན་གྱི་གང་ཟག་ཡིན་ན། དེའི་བསྟན་བྱའི་གཙོ་བོར་གྱུར་པའི་དེ་རྒྱུད་ལྡན་གྱི་གང་ཟག་ཡིན་མི་
དགོས་པའི་ཕྱིར། དེར་ཐལ། རྣམ་རྫོགས་སྦྱོར་བ་ཡིན་ན། དེའི་བསྟན་བྱའི་གཙོ་བོར་གྱུར་པའི་རྣམ་
རྫོགས་སྦྱོར་བ་ཡིན་མི་དགོས་པའི་ཕྱིར། དེར་ཐལ། སྟོང་ཉིད་མ་རྟོགས་པའི་བྱང་སེམས་
ཚོགས་ལམ་པའི་རྒྱུད་ཀྱི་ལམ་དེ་ཕྱི་མ་དེ་མ་ཡིན་པའི་ཕྱིར། དེར་ཐལ། དེ་མཚན་མེད་
རབ་ཏུ་སྦྱིན་ལ་སོགས།། ཞེས་པའི་བསྟན་བྱའི་གཙོ་བོར་གྱུར་པའི་རྣམ་རྫོགས་སྦྱོར་བ་མ་ཡིན་པའི་
ཕྱིར༑ དེར་ཐལ། གཞུང་དེའི་བསྟན་བྱའི་གཙོ་བོར་གྱུར་པའི་ཐེག་ཆེན་གྱི་ཚོགས་ལམ་ཡིན་ན་བསྐལ་



(2)
མཁྱེན་གསུམ་བསྡུས་སྒོམ་གྱི་དོན་ལ་དཔྱད་པ།
མཐའ་དཔྱོད་སྨད་ཆ།
པ་གྲངས་མེད་གསུམ་ནས་ཚོགས་བསག་པའི་འགོ་རྩོམ་པའི་ལམ་གྱི་ཐོག་མ་ཡིན་དགོས་པའི་ཕྱིར།
ཁ་ཅིག །མཁྱེན་གསུམ་གྱི་རྣམ་པ་ལ་དབང་ཐོབ་པའི་ཕྱིར་དུ་མཁྱེན་གསུམ་གྱི་རྣམ་པ་བསྡུས་ནས་
སྒོམ་པའི་སེམས་དཔའི་རྣལ་འབྱོར་དེ། རྣམ་རྫོགས་སྦྱོར་བའི་མཚན་ཉིད། ཟེར་བ་མི་འཐད་དེ། རྣམ་
རྫོགས་སྦྱོར་བ་ཡིན་ན། མཁྱེན་གསུམ་གྱི་རྣམ་པ་ལ་དབང་མ་ཐོབ་པས་མ་ཁྱབ་པ་གང་ཞིག །མཁྱེན་
གསུམ་གྱི་རྣམ་པ་སྒོམ་པས་ཀྱང་མ་ཁྱབ་པའི་ཕྱིར། དང་པོ་དེར་ཐལ། རྩེ་སྦྱོར་ཡིན་ན་མཁྱེན་གསུམ་
གྱི་རྣམ་པ་ལ་དབང་ཐོབ་པས་ཁྱབ་པའི་ཕྱིར་དང༌། རྩེ་སྦྱོར་ཡིན་ན་རྣམ་རྫོགས་སྦྱོར་བ་ཡིན་དགོས་
པའི་ཕྱིར། རྩ་རྟགས་གཉིས་པ་དེར་ཐལ། ཐེག་ཆེན་གྱི་མཐོང་ལམ་སྡུག་བསྔལ་ཆོས་བཟོད་ཀྱིས་
མཁྱེན་གསུམ་གྱི་རྣམ་པ་མི་སྒོམ་པའི་ཕྱིར། དེར་ཐལ། དེས་དེ་ཡུལ་དུ་མི་བྱེད་པའི་ཕྱིར། དེར་ཐལ།
དེ་ལ་སྣང་བའི་ཀུན་རྫོབ་མེད་པའི་ཕྱིར། དེར་ཐལ། དེ་གཉིས་སྣང་མེད་པའི་ཤེས་པ་གང་ཞིག།
འདིའི་གཉིས་སྣང་དེ་ཀུན་རྫོབ་ཀྱི་སྣང་བ་ལ་བྱེད་རིགས་པའི་ཕྱིར། ཕྱི་མ་གྲུབ་སྟེ། རང་རིག་གཉིས་
སྣང་བཅས་ནུབ་དཔྱོད་པའི་གཉིས་སྣང་དེ་ཤེས་པ་ལས་གཞན་པའི་ཡུལ་གྱི་སྣང་བ་ལ་བྱེད་རིགས་
པའི་ཕྱིར། རང་ལུགས། མཁྱེན་གསུམ་གྱི་རྣམ་པ་སྒོམ་པའི་ཤེས་རབ་ཀྱིས་ཟིན་པའི་སེམས་དཔའི་
རྣལ་འབྱོར། རྣམ་རྫོགས་སྦྱོར་བའི་མཚན་ཉིད། དབྱེ་ན། བརྒྱ་བདུན་ཅུ་རྩ་གསུམ། ས་མཚམས་ཐེག་
ཆེན་གྱི་ཚོགས་ལམ་ནས་རྒྱུན་མཐའི་བར་དུ་ཡོད། མཁྱེན་གསུམ་བསྡུས་སྒོམ་གྱི་དོན་ལ། ཁ་ཅིག།
རྣམ་པ་བརྒྱ་བདུན་ཅུ་རྩ་གསུམ་བདེན་སྟོང་སྤྲོས་བྲལ་དུ་ཞི་ལྷག་ཟུང་འབྲེལ་གྱི་སྦྱོར་བས་རྣམ་ཐར་སྒོ་
གསུམ་དུ་བསྡུས་ནས་སྒོམ་པ་མཁྱེན་གསུམ་བསྡུས་སྒོམ་གྱི་དོན་ཡིན་གསུངས། དེ་ཁོ་ནར་ངེས་པ་མི་
འཐད་དེ། ཉེར་ལེན་གྱི་ཕུང་པོ་མི་རྟག་པ་དང་སྡུག་བསྔལ་བ་སོགས་རྣམ་རྫོགས་སྦྱོར་བས་སྒོམ་
དགོས་པའི་ཕྱིར། འགྲེལ་པར། རྟག་པ་ལ་སོགས་པར་འཛིན་པ་མི་མཐུན་པའི་ཕྱོགས་ཀྱི་གཉེན་པོའི་
ཆོས་ཉིད་ཀྱི་ངོ་བོ་ཉིད་མི་རྟག་པ་ལ་སོགས་པ་ལ་དམིགས་པའི་ཡེ་ཤེས་ཀྱི་བྱེ་བྲག་རྣམས་རྣམ་པ་



མཐའ་དཔྱོད་སྤྱད་ཆ།
མཁྱེན་གསུམ་བསྡུས་སྒོམ་གྱི་དོན་ལ་དཔྱད་པ།
ཉིད་དུ་རྣམ་པར་བཞག་པ་ནི་མཚན་ཉིད་དོ། །ཞེས་གསུངས་པའི་ཕྱིར། གཞན་ཡང་ཐེག་ཆེན་རིགས་
ངེས་ཀྱི་ཚོགས་ལམ་གྱི་སྐབས་སུ། མཁྱེན་གསུམ་བསྡུས་སྒོམ་མེད་པར་ཐལ། དམ་བཅའ་གང་ཞིག།
དེའི་སྐབས་སུ་སྟོང་ཉིད་ལ་དམིགས་པའི་ཞི་ལྷག་ཟུང་འབྲེལ་གྱི་རྣལ་འབྱོར་མ་ཐོབ་པའི་ཕྱིར། དེར་
ཐལ༑ དེ་འདྲ་བའི་བྱང་སེམས་ཚོགས་ལམ་པས་སྟོང་ཉིད་ལ་དམིགས་པའི་ལྷག་མཐོང་ཐོབ་པ་དང་།
དེ་ཐེག་ཆེན་གྱི་སྦྱོར་ལམ་དྲོད་དུ་འཕོས་པ་དུས་མཉམ་པའི་ཕྱིར། རང་ལུགས་ནི། མཁྱེན་གསུམ་གྱི་
རྣམ་པ་བསྡུས་ནས་སྒོམ་པའི་དོན་ཡོད་དེ། མཁྱེན་གསུམ་གྱི་རྣམ་པ་བརྒྱ་བདུན་ཅུ་རྩ་གསུམ་རྣམ་
རྫོགས་སྦྱོར་བའི་འཛིན་སྟངས་ཀྱི་ཡུལ་དུ་བསྡུས་ནས་ཉམས་སུ་ལེན་པ་དེ། མཁྱེན་གསུམ་བསྡུས་
སྒོམ་གྱི་དོན་ཡིན་པའི་ཕྱིར། དེ་ལ་ཁ་ཅིག མཁྱེན་གསུམ་གྱི་རྣམ་པ་ཐམས་ཅད་ཞི་ལྷག་ཟུང་འབྲེལ་
གྱི་སྦྱོར་བས་རྣལ་འབྱོར་པའི་ཉམས་ལེན་དུ་བསྡུས་པ་དེ་མཁྱེན་གསུམ་བསྡུས་སྒོམ་གྱི་དོན་ཡིན་པར་
ཐལ༑ དམ་བཅའ་དེའི་ཕྱིར་ཟེར་ན། མ་ཁྱབ། འདོད་ན། བྱང་སེམས་ཡིན་ན་ཞི་ལྷག་ཟུང་འབྲེལ་གྱི་
རྣལ་འབྱོར་ཐོབ་པས་ཁྱབ་པར་ཐལ། འདོད་པའི་ཕྱིར། འདོད་ན། དེ་ཡིན་ན་བསམ་གཏན་གྱི་ཉེར་
བསྡོགས་ཐོབ་པས་ཁྱབ་པར་ཐལ། འདོད་པའི་ཕྱིར། འདོད་ན། འདོད་སེམས་ལ་བརྟེན་ནས་སེམས་
བསྐྱེད་དང་པོར་ཐོབ་པ་མེད་པར་ཐལ། འདོད་པའི་ཕྱིར་ཞེ་ན། མ་ཁྱབ་མཚམས་སུ་མ་ཁྱབ་སྟེ། ལམ་
རིམ་ལས། མི་རྟག་པ་དང་འཁོར་བའི་ཉེས་དམིགས་དང་བྱང་ཆུབ་ཀྱི་སེམས་སྦྱོང་བ་ལ་ཡིད་འགྱུར་
བའི་མྱོང་བ་སྐྱེ་བ་ཡང་ཞི་གནས་ལ་རག་ལས་པ་ཧ་ཅང་ཐལ་ཆེས་བར་འགྱུར་ཏེ། ཞེས་བྱང་ཆུབ་
ཀྱི་སེམས་ལ་ཡིད་འགྱུར་བའི་མྱོང་བ་སྐྱེ་བ་ཞི་གནས་ཐོབ་པ་ལ་མི་ལྟོས་པར་གསུ ངས་པའི་ཕྱིར།
ཁོ་ན་རེ། སྐྱོན་མེད་དེ། བྱང་སེམས་ཀྱི་སྦྱོར་བ་ཐོབ་པ་ལ། ཞི་ལྷག་ཟུང་འབྲེལ་གྱི་ཏིང་ངེ་འཛིན་ཐོབ་
དགོས་པ་ལ་དགོངས་པའི་ཕྱིར་ཟེར་བ། མི་འཐད་དེ། བྱང་སེམས་ཡིན་ན་བྱང་སེམས་ཀྱི་སྦྱོར་བ་ཐོབ་
དགོས་པའི་ཕྱིར། དེར་ཐལ། དེ་ཡིན་ན་བྱང་སེམས་ཀྱི་རྣམ་རྫོགས་སྦྱོར་བ་ཐོབ་པས་ཁྱབ་པའི་ཕྱིར་



སྒོམ་བྱེད་གཉེན་པོ་དང༌། བསྒོམ་བྱའི་རྣམ་པ་སྤྱི་བཤད།
མཐའ་དཔྱོད་སྨད་ཆ།
ནུས་
དང་༑ བྱང་སེམས་ཀྱི་སྦྱོར་བ་ཐོབ་ན་བྱང་སེམས་ཀྱི་སྦྱོར་ལམ་ཐོབ་པས་མ་ཁྱབ་པའི་ཕྱིར། ཕྱི་མ་མ་
གྲུབ་ན། ཞི་ལྷག་ཟུང་འབྲེལ་གྱི་སེམས་དཔའི་རྣལ་འབྱོར་ཐོབ་ན་བྱང་སེམས་ཀྱི་སྦྱོར་ལམ་ཐོབ་པས་
ཁྱབ་པར་ཐལ། མ་གྲུབ་པ་དེའི་ཕྱིར། འདོད་ན་སླའོ།།
༑ གཞི་ཤེས་པ་ཡི་བྱེ་བྲག་རྣམས། །ཞེས་སོགས་ཀྱི་སྐབས་སུ། སྦྱོར་བ་དང་། མཐའ་དཔྱད་
པའོ༑ ༑དང་པོ་ནི། མཁྱེན་གསུམ་གང་རུང་གི་རྣམ་པ་ལེགས་པར་ཤར་ནས་སྒོམ་པར་བྱེད་པའི་ཤེས་
རབ་ཀྱིས་ཟིན་པའི་སེམས་དཔའི་རྣལ་འབྱོར་ཆོས་ཅན། སེམས་དཔའི་རྒྱུད་ཀྱི་སྒོམ་བྱེད་གཉེན་པོའི་
མཚན་ཉིད་ཡིན་ཏེ། དེའི་འཇོག་བྱེད་ཡིན་པའི་ཕྱིར། འདིར་བསྟན་སྒོམ་བྱེད་གཉེན་པོའི་རྣམ་པ་ལ་
གསུམ་ཡོད་དེ། བསྒོམ་བྱ་ལ་གཞི་ཤེས་ཀྱི་རྣམ་པ། ལམ་ཤེས་ཀྱི་རྣམ་པ། རྣམ་མཁྱེན་གྱི་རྣམ་པ་
རྣམས་སུ་ཡོད་པའི་ཕྱིར། ཁོ་ན་རེ། སྐབས་འདིར་སྒོམ་བྱེད་གཉེན་པོའི་རྣམ་པ་ལ་མཚན་ཉིད་འཇོག་
རིགས་པར་ཐལ། དམ་བཅའ་དེའི་ཕྱིར། འདོད་ན། རྣམ་པ་ཞེས་བྱ་མཚན་ཉིད་དེ། ཞེས་མཚན་ཉིད་
དུ་བཤད་པ་མི་འཐད་པར་ཐལ། འདོད་པའི་ཕྱིར། ཟེར་ན། མ་ཁྱབ། འདོད་ན། རྣམ་བཤད་ལས།
རྣམ་པའི་མཚན་ཉིད་དུའཆད་པ་ནི། སྐབས་འདིར་རྣམ་པའི་དབྱེ་བ་རྒྱས་པར་བཤད་པ་འདིས་ཅི་བྱེད་
མ་ཤེས་པས་གཞུང་གི་དོན་ལོག་པར་འཆད་པ་ཡིན་ནོ། །ཞེས་དང་། གཉེན་པོའི་མཚན་ཉིད་ཀྱི་ཡན་
ལག་ཤེས་པའི་རྣམ་པ་དེ་དག་ཀྱང་། ཞེས་གསུངས་པ་མི་འཐད་པར་ཐལ་ལོ། །ཞེ་ན་མ་ཁྱབ་
མཚམས་སུ་མ་ཁྱབ་སྟེ། སྐབས་འདིར་གཞི་ཤེས་ཀྱི་རྣམ་པའི་མཚན་ཉིད་འཇོག་རིགས། ལམ་ཤེས་
ཀྱི་རྣམ་པའི་མཚན་ཉིད་འཇོག་རིགས། རྣམ་མཁྱེན་གྱི་རྣམ་པའི་མཚན་ཉིད་འཇོག་རིགས་པའི་ཕྱིར།
དེར་ཐལ། མེད་པའི་རྣམ་པ་ནས་བཟུང་སྟེ། ཞེས་སོགས་ཀྱི་སྐབས་སུ། གཞི་ཤེས་ཀྱི་རྣམ་པའི་
མཚན་ཉིད་འཇོག་རིགས། རྒྱུ་དང་ལམ་དང་སྡུག་བསྔལ་དང༌། ཞེས་སོགས་ཀྱི་སྐབས་སུ་ལམ་ཤེས་
ཀྱི་རྣམ་པའི་མཚན་ཉིད་འཇོག་རིགས། དྲན་པ་ཉེར་གཞག་ནས་བཟུང་སྟེ། ཞེས་སོགས་ཀྱི་སྐབས་སུ།



མཐའ་དཔྱོད་སྨད་ཆ།
སྒོམ་བྱེད་གཉེན་པོ་དང་། བསྒོམ་བྱའི་རྣམ་པ་སྤྱི་བཤད།
རྣམ་མཁྱེན་ཀྱི་རྣམ་པའི་མཚན་ཉིད་འཇོག་རིགས་པའི་ཕྱིར། ཁྱབ་སྟེ། གཞུང་སྔ་ཕྱི་རྣམས་མདོར་
བསྟན་རྒྱས་བཤད་དུ་སྦྱོར་བའི་ཕྱིར། །ཁ་ཅིག །རྣམ་བཤད་ལས་དེ་ལྟར་གསུངས་པའི་དོན་རྣམ་པ་
ཙམ་གྱི་མཚན་ཉིད་བསྟན་ན། གཞི་གཉེན་རྣམ་པ་གསུམ་ཀ་མི་སྟོན་པར་འགྱུར་བ་ལ་དགོངས་སོ་
ཟེར་བ་མི་འཐད་དེ། དེ་ཙམ་ནུས་པ་མི་ཆེ་བའི་ཕྱིར། རང་ལུགས་ནི། སྐབས་འདིར་གཉེན་པོའི་
མཚན་ཉིད་བསྟན་པ་བོར་ཏེ། རྣམ་པའི་མཚན་ཉིད་འབད་དེ་འཇོག་པ་མི་འཐད་དེ། འདིར་བསྟན་
ཤེས་རྣམ་ཞིག །འདིར་བསྟན་གཉེན་པོའི་མཚན་ཉིད་དུ་སྟོན་པའི་ཕྱིར་དང་སྐབས་འདིར་རྣམ་པའི་
དབྱེ་བ་བཤད་པ་རང་གི་མི་མཐུན་ཕྱོགས་ལ་གནོད་པའི་གཉེན་པོའི་མཚན་ཉིད་ཤེས་པའི་ཆེད་དུ་ཡིན་
པའི་ཕྱིར། ཞེས་པའོ། ཁ་ཅིག །རྣམ་པ་ལ་དོན་རྣམ་དང་ཤེས་རྣམ་གཉིས་སུ་ཕྱེ་ནས་དོན་རྣམ་བསྒོམ་
བྱ་ཡིན་ཤེས་རྣམ་བསྒོམ་བྱ་མིན་ཟེར་བ་དང་། ཡང་ཁ་ཅིག ཤེས་རྣམ་བསྒོམ་བྱ་ཡིན་དོན་རྣམ་བསྒོམ་
བྱ་མིན་ཟེར་བ་གཉིས་ཀ་མི་འཐད་དེ། ཉེར་ལེན་གྱི་ཕུང་པོ་མི་རྟག་ཕར་རྟོགས་པའི་ཡེ་ཤེས་བསྒོམ་
བྱར་འདོད་པ་དེས་ཕུང་པོ་མི་རྟག་པ་བསྒོམ་བྱར་ཁས་ལེན་དགོས། ཕུང་པོ་མི་རྟག་པ་བསྒོམ་བྱར་
འདོད་པ་དེས་ཀྱང་ཕུ ང་པོ་མི་རྟག་པར་རྟོགས་པའི་ཡེ་ཤེས་བསྒོམ་བྱར་འདོད་དགོས་པའི་ཕྱིར།
རྗེ་བཙུན་རེ་མདའ་བ་ན་རེ། རྣམ་པ་ཡིན་ན་ཤེས་རྣམ་ཡིན་དགོས། དོན་རྣམ་ཞེས་བྱ་བ་ནི་མི་རིགས་
ཤིང་གཞུང་ལུགས་ཆེན་པོ་རྣམས་སུ་ཐ་སྙད་ཀྱང་མི་འབྱུང་ཞེས་གསུངས། དེ་འགོག་པ་ལ་རོང་ཊིཀ་
པ་ན་རེ། དེ་མི་འཐད་དེ། རྣམ་འགྲེལ་ལས། ཡུལ་རྣམ་ཅན་ནི་ཐ་དད་པས། །བློ་ཡི་རྟོག་པ་ཐ་དད་
ཕྱིར༑ ༑ཞེས་དོན་གྱི་རྣམ་པ་བསྟན་པའི་ཕྱིར་དང་། མདོ་ལས། རྣམ་པ་གང་དག་དང༌། རྟགས་གང་
དག་ཞེས་པའི་རྣམ་པའི་སྒྲས་ཕྱི་རོལ་གྱི་དོན་ཀྱང་བཟུང་བའི་ཕྱིར། འོན་ཀྱང་འདིར་བསྟན་པ་ནི་ཤེས་
རྣམ་ཁོ་ན་སྟེ། མི་མཐུན་ཕྱོགས་ཀྱི་གཉེན་པོར་གསུངས་པའི་ཕྱིར་དང་། མདོ་ལས། མ་མཆིས་པའི་ཕ་
རོལ་ཏུ་ཕྱིན་པ་དང་མི་གཡོ་བའི་ཕ་རོལ་ཏུ་ཕྱིན་པའི་སྒྲས་གསུངས་པ་དང་། བསྟན་བཅོས་ལས་ཀྱང་



(6)
གཞིཤེས་ཀྱི་རྣམ་པ།
མཐའ་དཔྱོད་སྨད་ཆ།
མདོར་བསྟན་དུ་ཡེ་ཤེས་ཀྱི་བྱེ་བྲག་ཏུ་གསུངས་ཤིང་། རྒྱས་བཤད་ཀྱིས་ཀྱང་དེ་ཉིད་རྒྱས་པར་སྟོན་
པའི་ཕྱིར་ཞེས་ཟེར། ལུགས་སྔ་མ་མི་འཐད་དེ། མེད་པའི་རྣམ་པ་ནས་བཟུང་སྟེ། ཞེས་ཉེར་ལེན་གྱི་
ཕུང་པོ་མི་རྟག་པ་སོགས་རྣམ་པར་གསུངས་པའི་ཕྱིར། ལུགས་གཉིས་པ་མི་འཐད་དེ། ཕྱི་རོལ་གྱི་
དོན་མེད་པའི་ཕྱིར་དང་། སྐབས་འདིར་དོན་རྣམ་བརྒྱ་བདུན་ཅུ་རྩ་གསུམ་གསུངས་པའི་ཕྱིར། ཕྱི་མ་
དེར་ཐལ། བསྟན་བཅོས་མངོན་རྟོགས་རྒྱན་གྱིས་དེ་ལྟར་བསྟན་པའི་ཕྱིར། དེར་ཐལ། དོན་རྣམ་བརྒྱ་
བདུན་ཅུ་རྩ་གསུམ་གྱི་རྣམ་གཞག་འཐད་པའི་ཕྱིར། དེ་ལྟར་དངོས་བསྟན་ལ་སྐབས་འདིར་གཉེན་
ཕྱོགས་ཤེས་རྣམ་གྱི་མཚན་ཉིད་དུ་བཞག་པར་འོས་ཀྱང་། རྣམ་པ་ཞེས་བྱ། ཞེས་པའི་རྣམ་པ་མཚོན་
བྱར་འཁྲུལ་དོགས་ཡོད་པས་སྔར་བཤད་པ་ལྟར་སྒོམ་བྱེད་གཉེན་པོའི་མཚན་ཉིད་སྟོན་པ་ལ་སྦྱོར་རོ།།
མེད་པའི་རྣམ་པ་ནས་བཟུང་སྟེ། ཞེས་སོགས་ལ་གཉིས་ལས། དང་པོ་ནི་ཤེར་ཕྱིན་འདི་ནི་མ་མཆིས་
པའི་ཕ་རོལ་ཏུ་ཕྱིན་པའོ། །ཞེས་པ་ནས། ཤེར་ཕྱིན་འདི་ནི་མི་གཡོ་བའི་ཕ་རོལ་ཏུ་ཕྱིན་པའོ། །ཞེས་
པའི་བར་གྱི་མདོ་ཚིག་ཆོས་ཅན། གཞི་ཤེས་ཀྱི་རྣམ་པ་ཉེར་བདུན་བསྟན་པ་ཡིན་ཏེ། བདེན་པ་དང་པོ་
གསུམ་ལ་བརྟེན་པའི་གཞི་ཤེས་ཀྱི་རྣམ་པ་བཅུ་གཉིས། ལམ་བདེན་ལ་བརྟེན་པའི་གཞི་ཤེས་ཀྱི་རྣམ་
པ་བཅོ་ལྔ་བསྟན་པའི་ཕྱིར། གཉིས་པ་ལ། ཁ་ཅིག །སྐབས་འདིར་གཉེན་པོའི་མཚན་ཉིད་སྟོན་པ་
བོར་ནས་གཞི་ཤེས་ཀྱི་རྣམ་པའི་མཚན་ཉིད་འབད་དེ་འཇོག་པ་མི་འཐད་དེ། རྣམ་པ་སྦྱོར་བར་བཅས་
རྣམས་དང་། །ཞེས་པའི་རྣམ་པ་མཚོན་བྱར་བྱེད་མི་རིགས་པའི་ཕྱིར་དང་། རྣམ་པའི་དབྱེ་བ་བཤད་
པའི་དགོས་པ་གཏོར་བའི་ཕྱིར། ཁ་ཅིག །གཞི་ཤེས་ཀྱི་རྣམ་པ་ཡིན་ན་གཞི་ཤེས་ཡིན་པས་མ་ཁྱབ་སྟེ།
དེའི་རྣམ་པ་ཤར་བའི་བློ་ཡིན་ན། དེའི་རྣམ་པ་ཡིན་དགོས་པའི་ཕྱིར་དང་། དེའི་དོན་རྣམ་ཡིན་ན་དེའི་
རྣམ་པ་ཡིན་དགོས་པའི་ཕྱིར་ཟེར་བ། མི་འཐད་དེ། དེའི་རྣམ་པ་ཡིན་ན་དེའི་འཛིན་སྟངས་ཡིན་དགོས་
པའི་ཕྱིར། གཞན་ཡང་། དེ་མི་འཐད་དེ། ཤེས་པའི་དོན་རྣམ་ཡིན་ན་ཤེས་པའི་རྣམ་པ་ཡིན་པས་མ་



མཐའ་དཔྱོད་སྨད་ཆ།
གཞི་ཤེས་ཀྱི་རྣམ་པ།
ཁྱབ་པའི་ཕྱིར་དང་། སངས་རྒྱས་འཕགས་པའི་རྒྱུད་ཀྱི་གཞི་ཤེས་ཀྱི་རྣམ་པ་ཤར་བའི་བློ་ཡིན་ན་གཞི་
ཤེས་ཀྱི་རྣམ་པ་ཡིན་པས་མ་ཁྱབ་པའི་ཕྱིར། དང་པོ་དེར་ཐལ། ཤེས་པའི་རྣམ་པ་ཡིན་ན་ཤེས་རྣམ་
ཡིན་དགོས་པའི་ཕྱིར། དེར་ཐལ། དོན་གྱི་རྣམ་པ་ཡིན་ན། དོན་རྣམ་ཡིན་དགོས་པའི་ཕྱིར། རྩ་རྟགས་
གཉིས་པ་དེར་ཐལ། སངས་རྒྱས་འཕགས་པའི་རྒྱུད་ཀྱི་གཞི་ཤེས་ཀྱི་རྣམ་པ་ཤར་བའི་རྗེས་དཔག་དེ།
དེའི་རྣམ་པ་མ་ཡིན་པའི་ཕྱིར། དེར་ཐལ། དེ་ཐུན་མོང་བའི་རྣམ་མཁྱེན་གྱི་རྣམ་པ་མ་ཡིན་པའི་ཕྱིར།
དེར་ཐལ། དེ་དེའི་འཛིན་སྟངས་མ་ཡིན་པའི་ཕྱིར། ཁྱབ་སྟེ། ཐུན་མོང་བའི་རྣམ་མཁྱེན་གྱི་རྣམ་པ་
ཡིན་ན། དེའི་འཛིན་སྟངས་ཡིན་དགོས་པའི་ཕྱིར། དེར་ཐལ། གཞི་གྲུབ་ན་དེའི་རྣམ་པ་ཡིན་པས་མ་
ཁྱབ་པའི་ཕྱིར། གཞན་ཡང་ཡུལ་ཡིད་དུ་འོང་མི་འོང་གི་རྣམ་པ་གཉིས་མི་འགལ་བར་ཐལ། ཁྱོད་ཀྱི་
ཁས་ལེན་དེའི་ཕྱིར། འདོད་ན། མཛེས་མི་མཛེས་གཉིས་མི་འགལ་བར་ཐལ་ལོ། ཁ་ཅིག །གཉེན་པོ་
ཡིན་ན། སྐབས་བཞི་པ་འདིར་དངོས་སུ་བསྟན་པའི་གཉེན་པོ་ཡིན་པས་ཁྱབ་ཟེར་བ་མི་འཐད་དེ།
ལམ་མ་ཞུགས་ན་གཉེན་པོ་ཡོད་པའི་ཕྱིར། ཡང་སྐབས་འདིར་དངོས་སུ་བསྟན་པའི་གཉེན་པོ་ཡིན་
ན༑ སྐབས་འདིར་བསྟན་བྱའི་གཙོ་བོར་བྱས་ནས་བསྟན་པའི་གཉེན་པོ་ཡིན་པས་ཁྱབ་ཟེར་བ།
མི་འཐད་དེ། སྐབས་འདིར་བསྟན་བྱའི་གཙོ་བོར་བྱས་ནས་བསྟན་པའི་གཉེན་པོ་ཡིན་ན། རྒྱན་གྱི་ཆེད་
དུ་བྱ་བའི་གདུལ་བྱའི་རྒྱུད་ལ་འབྱུང་བས་ཁྱབ་པའི་ཕྱིར་དང་། སྐབས་འདིར་དངོས་བསྟན་ཙམ་ལ་
ཐེག་དམན་གྱི་གཞི་ཤེས་ཡོད་པའི་ཕྱིར། ཁ་ཅིག །རང་རྒྱུད་ལྡན་གྱི་གང་ཟག་གི་རྒྱུད་ཀྱི་བདག་མེད་
མངོན་སུམ་དུ་རྟོགས་པའི་ཤེས་རབ་ཀྱིས་ཟིན་པའི་འཕགས་རྒྱུད་ཀྱི་མཁྱེན་པ་གང་ཞིག །དམན་པའི་
རྟོགས་རིགས་སུ་གནས་པ་དེ། གཞི་ཤེས་ཀྱི་དམིགས་པའི་ཆོས་ལ་ལོག་ཕྱོགས་སུ་སྒྲོ་འདོགས་པའི་
སྒྲོ་འདོགས་ཀྱི་གཉེན་པོའི་མཚན་ཉིད་ཟེར་བ། མི་འཐད་དེ། རང་རྒྱལ་གྱི་མཐོང་ལམ་བར་ཆད་མེད་
ལམ་དེ་མཚན་ཉིད་ཀྱི་ཟུར་དང་པོ་དེ་མ་ཡིན་པའི་ཕྱིར། དེར་ཐལ། དེ་རྒྱུད་ལྡན་གྱི་གང་ཟག་གི་རྒྱུད་



གཞི་ཤེས་ཀྱི་རྣམ་པ།
མཐའ་དཔྱོད་སྨད་ཆ།
ས
ལ་གང་ཟག་གི་བདག་མེད་མངོན་སུམ་དུ་རྟོགས་པའི་ཡེ་ཤེས་མེད་པའི་ཕྱིར། དེར་ཐལ། དེ་གཟུང་
འཛིན་གཉིས་སྟོང་རྟོགས་པའི་བར་ཆད་མེད་ལམ་ཡིན་པའི་ཕྱིར། གཞན་ཡང་དེ་མི་འཐད་དེ།
ཁྱོད་ཀྱི་སྟོང་ཉིད་རྟོགས་པའི་ཉན་ཐོས་ཀྱི་མཐོང་ལམ་གཞི་ཤེས་སུ་ཁས་བླངས་པ་དང་ནང་འགལ་
བའི་ཕྱིར། དེར་ཐལ། སྟོང་ཉིད་རྟོགས་པའི་ཉན་ཐོས་ཀྱི་མཐོང་ལམ་དེ་ཐེག་དམན་གྱི་རྟོགས་རིགས་
སུ་མི་གནས་པའི་ཕྱིར། དེར་ཐལ། དེ་ཐེག་ཆེན་གྱི་རྟོགས་རིགས་སུ་གནས་པའི་ཕྱིར། ཁོ་ན་རེ།
མཐོང་ལམ་དེ་ཐེག་དམན་གྱི་རྟོགས་རིགས་སུ་གནས་པར་ཐལ། སྟོང་ཉིད་རྟོགས་པའི་ཉན་ཐོས་ཀྱི་
སྒོམ་ལམ་དེ་ཐེག་དམན་གྱི་རྟོགས་རིགས་སུ་གནས་པའི་ཕྱིར། དེར་ཐལ། དེ་རྟོགས་པའི་ཉན་ཐོས་
སྒོམ་ལམ་པས་གཙོ་བོར་སྟོང་ཉིད་སྒོམ་པའི་ཕྱིར། དེར་ཐལ། དེ་རང་དོན་དུ་གཙོ་བོར་སྟོང་ཉིད་སྒོམ་
པའི་ཕྱིར། དེར་ཐལ། དེས་གཙོ་བོར་རང་དོན་དུ་སྟོང་ཉིད་སྒོམ་པའི་ཕྱིར་ཟེར་ན། མ་ཁྱབ་སྟེ། སྟོང་
ཉིད་སྒོམ་པའི་ཐེག་དམན་གྱི་གང་ཟག་ཡིན་ན། དེ་བསྒོམ་བྱའི་གཙོ་བོར་བྱས་ནས་སྒོམ་པའི་ཐེག་
དམན་གྱི་གང་ཟག་ཡིན་མི་དགོས་པའི་ཕྱིར། དེར་ཐལ། སྟོང་ཉིད་བསྒོམ་བྱའི་གཙོ་བོར་བྱེད་པའི་
ཐེག་དམན་གྱི་གང་ཟག་མེད་པའི་ཕྱིར། ཁོ་ན་རེ། བྱང་སེམས་སྒོམ་ལམ་པས་གདུལ་བྱ་ཐེག་དམན་
གྱི་རིགས་ཅན་རྗེས་སུ་བཟུང་བའི་ཆེད་དུ་སྟོང་ཉིད་གཙོ་བོར་སྒོམ་པའི་ཕྱིར། དེར་ཐལ། དེས་གདུལ་
བྱ་རིགས་ཅན་གསུམ་ཀ་རྗེས་སུ་བཟུང་བའི་ཆེད་དུ་དེ་གཙོ་བོར་སྒོམ་པའི་ཕྱིར་ཟེར་ན། མ་ཁྱབ་སྟེ།
འོ་ན་བྱང་སེམས་སྒོམ་ལམ་པས་ཉོན་སྒྲིབ་གཙོ་བོར་སྤོང་བར་ཐལ། དེས་སྒྲིབ་པ་གཉིས་ཀ་གཙོ་བོར་
སྤོང་བའི་ཕྱིར། ཁྱབ་པ་ཁས། མ་གྲུབ་ན། དེར་ཐལ། དེས་སྒྲིབ་པ་གཉིས་སྤངས་པའི་སྤངས་པ་གཙོ་
བོར་དོན་དུ་གཉེར་བའི་ཕྱིར། དེར་ཐལ། དེས་ངོ་བོ་ཉིད་སྐུ་གཙོ་བོར་དོན་དུ་གཉེར་བའི་ཕྱིར།
རང་ལུགས། གཞི་ཤེས་ཀྱི་རྣམ་པ་ལེགས་པར་ཤར་བའི་སྒོ་ནས་སྒོམ་པར་བྱེད་པའི་ཤེས་རབ་ཀྱིས་
ཟིན་པའི་སེམས་དཔའི་རྣལ་འབྱོར་དེ། བྱང་ཆུབ་སེམས་དཔའི་རྒྱུད་ཀྱི་གཞི་ཤེས་ཀྱི་དམིགས་པའི་



མཐའ་དཔྱོད་སྨད་ཆ།
གཞི་ཤེས་ཀྱི་རྣམ་པ།
ཆོས་ལ་ལོག་ཕྱོགས་སུ་སྒྲོ་འདོགས་པའི་སྒྲོ་འདོགས་ཀྱི་གཉེན་པོའི་མཚན་ཉིད་ཡིན་ནོ།།
། ཉོན་མོངས་པ་དང་ཤེས་བྱའི་སྒྲིབ་པའི། ཞེས་སོགས་ཀྱི་སྐབས་སུ། སྦྱོར་བ་དང་། མཐའ་
དཔྱད་པ་གཉིས། དང་པོ་ནི། གཞི་ཤེས་ཀྱི་ལམ་བདེན་གྱི་རྣམ་པ་ལ་གསུམ་ཡོད་དེ། ཉོན་སྒྲིབ་ཀྱི་
གཉེན་པོའི་རིགས་སུ་གནས་པའི་མཐོང་ལམ་ཟག་མེད་གཅིག །གཟུགས་ཕྱི་རོལ་དུ་འཛིན་པའི་རྟོག་
པའི་གཉེན་པོའི་རིགས་སུ་གནས་པའི་སྒོམ་ལམ་ཟག་བཅས་གཅིག །གཟུགས་ཕྱི་རོལ་དོན་དུ་འཛིན་
པའི་རྟོག་པའི་གཉེན་པོའི་རིགས་སུ་གནས་པའི་མཐོང་ལམ་ཟག་མེད་གཅིག་རྣམས་སུ་ཡོད་པའི་
ཕྱིར༑ སྐབས་འདིར་གཟུགས་ཕྱི་རོལ་དོན་དུ་འཛིན་པའི་རྟོག་པའི་གཉེན་པོ་སྟོན་པ་སྐབས་སུ་མ་
བབས་པའི་སྐྱོན་མེད་དེ། གཞི་ཤེས་ཀྱིས་རང་རྒྱལ་འཕགས་པའི་མངོན་རྟོགས་བསྡུས་པ་གང་ཞིག།
རང་རྒྱལ་སློབ་པ་འཕགས་པ་རྣམས་ཀྱིས་གཟུགས་ཕྱི་རོལ་དོན་དུ་འཛིན་པའི་རྟོག་པ་སྤང་བྱའི་གཙོ་
བོར་བྱེད་པའི་ཕྱིར། ཁ་ཅིག །གཞི་ཤེས་ཀྱི་ལམ་བདེན་གྱི་རྣམ་པ་ལ་གསུམ་ཡོད་དེ། ཉོན་སྒྲིབ་ཀྱི་
གཉེན་པོའི་རིགས་སུ་གནས་པའི་མཐོང་ལམ་ཟག་མེད་དང་། གཟུང་བ་ཆོས་ཀྱི་བདག་འཛིན་གྱི་
གཉེན་པོའི་རིགས་སུ་གནས་པའི་སྒོམ་ལམ་ཟག་བཅས་དང་། གཟུང་བ་ཆོས་ཀྱི་བདག་འཛིན་གྱི་
གཉེན་པོའི་རིགས་སུ་གནས་པའི་མཐོང་ལམ་ཟག་མེད་གཅིག་རྣམས་སུ་ཡོད་པའི་ཕྱིར། ཞེས་འགོད་
པ་མི་འཐད་དེ། གཟུགས་ཕྱི་རོལ་དོན་དུ་འཛིན་པའི་རྟོག་པ་དེ་གཟུང་བ་ཆོས་ཀྱི་བདག་འཛིན་མ་ཡིན་
པའི་ཕྱིར། དེར་ཐལ། དེ་ཆོས་ཀྱི་བདག་འཛིན་མ་ཡིན་པའི་ཕྱིར། ཁྱབ་སྟེ། འཛིན་པ་ཆོས་ཀྱི་བདག་
འཛིན་ཡིན་ན། ཆོས་ཀྱི་བདག་འཛིན་ཡིན་དགོས་པའི་ཕྱིར། རྩ་རྟགས་དེར་ཐལ། རང་རྒྱལ་སློབ་པ་
འཕགས་པས་ཆོས་ཀྱི་བདག་འཛིན་སྤང་བྱའི་གཙོ་བོར་མི་བྱེད་པའི་ཕྱིར། རང་རྒྱལ་དགྲ་བཅོམ་པས་
ཆོས་ཀྱི་བདག་འཛིན་ཟད་པར་མ་སྤངས་པའི་ཕྱིར། ཡང་ཁ་ཅིག །གཞི་ཤེས་ཀྱི་ལམ་བདེན་གྱི་རྣམ་
པ་ལ་གསུམ་ཡོད་དེ། ཉོན་སྒྲིབ་ཀྱི་དངོས་གཉེན་དུ་གྱུར་པའི་མཐོང་ལམ་ཟག་མེད་གཅིག །གཟུགས་
Aག
རས་



(10)
གཞིཤེས་ཀྱི་རྣམ་པ།
མཐའ་དཔྱོད་སྨད་ཆ།
ཕྱི་རོལ་དོན་དུ་འཛིན་པའི་རྟོག་པའི་དངོས་གཉེན་དུ་གྱུར་པའི་སྒོམ་ལམ་ཟག་བཅས་གཅིག །
གཟུགས་ཕྱི་རོལ་དོན་དུ་འཛིན་པའི་རྟོག་པའི་དངོས་གཉེན་དུ་གྱུར་པའི་མཐོང་ལམ་ཟག་མེད་གཅིག་
རྣམས་སུ་ཡོད་པའི་ཕྱིར། ཞེས་འགོད་པ་མི་འཐད་དེ། རྟགས་དེ་རྣམས་མེད་པའི་ཕྱིར། དེར་ཐལ།
ཉོན་སྒྲིབ་ཀྱི་དངོས་གཉེན་ཡིན་ན། སྒོམ་ལམ་བར་ཆད་མེད་ལམ་ཡིན་པས་ཁྱབ་པའི་ཕྱིར། དེར་
ཐལ༑ གཟུགས་ཕྱི་རོལ་དོན་དུ་འཛིན་པའི་རྟོག་པའི་དངོས་གཉེན་ཡིན་ན། སྒོམ་ལམ་ཟག་མེད་ཡིན་
པས་ཁྱབ་པའི་ཕྱིར། ཕྱི་མ་དེར་ཐལ། དེ་ཡིན་ན་སྒོམ་ལམ་བར་ཆད་མེད་ལམ་ཡིན་པས་ཁྱབ་པའི་
ཕྱིར། གཞན་ཡང་སྦྱོར་བ་དེ་མི་འཐད་པར་ཐལ། ཉོན་སྒྲིབ་ཀྱི་དངོས་གཉེན་དུ་གྱུར་བའི་འཕགས་
ལམ་ཡིན་ན། གཞི་ཤེས་ཡིན་པས་མ་ཁྱབ། གཟུགས་ཕྱི་རོལ་དོན་དུ་འཛིན་པའི་རྟོག་པའི་དངོས་
གཉེན་དུ་གྱུར་བའི་འཕགས་ལམ་ཡིན་ནའང་གཞི་ཤེས་ཡིན་པས་མ་ཁྱབ་པའི་ཕྱིར། རྟགས་དེར་
ཐལ༑ དམན་ལམ་སྔོན་མ་སོང་གི་རྒྱུན་མཐའི་བར་ཆད་མེད་ལམ་དེ་ཉོན་སྒྲིབ་དང་། གཟུགས་ཕྱི་
རོལ་དོན་དུ་འཛིན་པའི་རྟོག་པའི་དངོས་གཉེན་ཡིན་པའི་ཕྱིར། དེར་ཐལ། དམན་ལམ་སྔོན་མ་སོང་
གི་བྱང་སེམས་རྒྱུན་མཐའ་བས་སྒྲིབ་གཉིས་ཅིག་ཅར་དུ་སྤོང་བའི་ཕྱིར་ཏེ། ཀུན་བཏུས་ལས་དེ་ལྟར་
གསུངས་པའི་ཕྱིར། ཁོ་ན་རེ། དེ་གང་ཟག་གི་བདག་འཛིན་གྱི་དངོས་གཉེན་ཡིན་པར་ཐལ། དེ་ཉོན་
སྒྲིབ་ཀྱི་དངོས་གཉེན་ཡིན་པའི་ཕྱིར། འདོད་ན། དེ་གང་ཟག་གི་བདག་མེད་རྟོགས་པའི་བློ་ཡིན་པར་
ཐལ༑ འདོད་པའི་ཕྱིར་ཟེར་ན། མ་ཁྱབ། ཁྱབ་སྟེ། བདེན་འཛིན་གྱི་དངོས་གཉེན་ཡིན་ན། ཆོས་ཀྱི་
བདག་མེད་རྟོགས་པས་ཁྱབ་པའི་ཕྱིར་ཞེ་ན། ཡང་མ་ཁྱབ་སྟེ། རིགས་པ་མི་མཚུངས་པའི་ཕྱིར།
གཞན་ཡང་རྣམ་བཤད་ལས། སྤང་བྱའི་ས་བོན་ལ་དངོས་སུ་གནོད་བྱེད་ཀྱི་གཉེན་པོ་སྟོང་ཉིད་རྟོགས་
པའི་ཤེས་རབ་ཡིན་ཀྱང༌། མཁྱེན་གསུམ་གྱི་རྣམ་པ་ལ་ཕྱིན་ཅི་ལོག་ཏུ་ཞུགས་པའི་སྒྲོ་འདོགས་ཇི་སྙེད་
པ་དེ་སྙེད་ཀྱི་གཉེན་པོར། དེའི་དམིགས་རྣམ་གྱི་ལོག་ཕྱོགས་འཛིན་པའི་རྣམ་པ་མཐའ་དག་ཞི་ལྷག་



མཐའ་དཔྱོད་སྤྱད་ཆ།
སྒྲིབ་གཉིས་ཀྱི་རྣམ་གཞག།
(11)
ཟུང་འབྲེལ་གྱི་སྒོ་ནས་སྒོམ་པར་བྱ་བ་ཡིན་ནོ། །ཞེས་གསུངས་པ་མི་འཐད་པར་ཐལ། དམན་ལམ་
སྔོན་མ་སོང་གི་རྒྱུན་མཐའི་བར་ཆད་མེད་ལམ་དེ། ཉོན་སྒྲིབ་ལྷན་སྐྱེས་ཀྱི་དངོས་གཉེན་མ་ཡིན་པའི་
ཕྱིར༑ གཉིས་པ་མཐའ་དཔྱད་པ་ལ། ཁ་ཅིག །གཞུང་དང་པོའི་སྐབས་ནས་བསྟན་པའི་ལམ་ཡིན་ན།
མཐོང་ལམ་ཟག་མེད་ཡིན་པས་ཁྱབ། གཞུང་བར་པའི་སྐབས་ནས་བསྟན་པའི་ལམ་ཡིན་ན། སྒོམ་
ལམ་ཟག་བཅས་ཡིན་པས་ཁྱབ། གཞུང་གསུམ་པའི་སྐབས་ནས་བསྟན་པའི་ལམ་ཡིན་ན། མཐོང་
ལམ་ཟག་མེད་ཡིན་པས་ཁྱབ་ཟེར་བ། མི་རིགས་ཏེ། གང་ཟག་གི་བདག་མེད་དོན་སྤྱིའི་ཚུལ་གྱིས་
རྟོགས་པའི་མཐོང་ལམ་གཞུང་དང་པོའི་སྐབས་ནས་བསྟན་པའི་ལམ་དང་། གཟུགས་ཕྱི་རོལ་དོན་
གྱིས་སྟོང་པར་མངོན་སུམ་དུ་རྟོགས་པའི་སྒོམ་ལམ་གཞུང་བར་པའི་སྐབས་ནས་བསྟན་པའི་ལམ་
དང་༑ གཟུགས་ཕྱི་རོལ་དོན་གྱིས་སྟོང་པར་དོན་སྤྱིའི་ཚུལ་གྱིས་རྟོགས་པའི་མཐོང་ལམ་གཞུང་ཐ་
མའི་སྐབས་ནས་བསྟན་པའི་ལམ་ཡིན་པའི་ཕྱིར། སྒྲིབ་པ་གཉིས་ཀྱི་མཚན་ཉིད་ལ། ཁ་ཅིག །སྒྲིབ་
པ་གང་ཞིག །ཐར་པ་ཐོབ་པ་ལ་བར་དུ་གཅོད་བྱེད། ཉོན་སྒྲིབ་ཀྱི་མཚན་ཉིད། དེ་གང་ཞིག །ཐམས་
ཅད་མཁྱེན་པ་ཐོབ་པ་ལ་བར་དུ་གཅོད་བྱེད། ཤེས་སྒྲིབ་ཀྱི་མཚན་ཉིད་ཟེར་བ། མི་འཐད་དེ། གང་
ཟག་གི་བདག་འཛིན་ཐམས་ཅད་མཁྱེན་པ་ཐོབ་པ་ལ་བར་དུ་གཅོད་བྱེད་གང་ཞིག །བདེན་འཛིན་
ཐར་པ་ཐོབ་བ་ལ་བར་དུ་གཅོད་བྱེད་ཡིན་པའི་ཕྱིར། དང་པོ་དེར་ཐལ། དམན་ལམ་སྔོན་མ་སོང་གི་
བྱང་ཆུབ་སེམས་དཔས་ཐམས་ཅད་མཁྱེན་པ་ཐོབ་པ་ལ་ཉོན་སྒྲིབ་ངེས་པར་སྤོང་དགོས་པའི་ཕྱིར། །
ཕྱི་མ་དེར་ཐལ། བྱང་སེམས་དེས་ཐར་པ་ཐོབ་པ་ལ་བདག་འཛིན་ངེས་པར་སྤོང་དགོས་པའི་ཕྱིར།
ཁོ་ན་རེ། བདེན་འཛིན་ཆོས་ཅན། ཐར་པ་ཐོབ་པ་ལ་བར་དུ་གཅོད་བྱེད་ཀྱི་སྒྲིབ་པ་སྤངས་པའི་གང་
ཟག་ཡིན་ན། ཁྱོད་སྤངས་པའི་གང་ཟག་ཡིན་དགོས་པར་ཐལ། ཁྱོད་དེ་བར་དུ་གཅོད་བྱེད་ཀྱི་སྒྲིབ་པ་
ཡིན་པའི་ཕྱིར། འདོད་ན། ཉན་ཐོས་དགྲ་བཅོམ་ཆོས་ཅན། དེར་ཐལ། དེའི་ཕྱིར། དེར་ཐལ། ཐར་པ་
རབ



(12)
སྒྲིབ་གཉིས་ཀྱི་རྣམ་གཞག།
མཐའ་དཔྱོད་སྨད་ཆ།
ཐོབ་པའི་གང་ཟག་ཡིན་པའི་ཕྱིར་ཟེར་ན། མ་ཁྱབ། འོ་ན། ཤེས་སྒྲིབ་དེ་བྱང་སེམས་སྦྱོར་ལམ་པས་
བྱང་སེམས་ཀྱི་མཐོང་ལམ་ཐོབ་པ་ལ་བར་དུ་གཅོད་བྱེད་ཡིན་པར་ཐལ། དེ་བྱང་སེམས་དེས་ཐེག་
ཆེན་གྱི་མི་སློབ་ལམ་ཐོབ་པ་ལ་བར་དུ་གཅོད་བྱེད་གང་ཞིག །བྱང་སེམས་དེས་ལམ་དེ་ཐོབ་པ་ལ་
ཐེག་ཆེན་གྱི་མཐོང་ལམ་དང་སྒོམ་ལམ་གཉིས་ངེས་པར་ཐོབ་དགོས་པའི་ཕྱིར། འདོད་ན་སོང་།
དེ་ཆོས་ཅན། ཐེག་ཆེན་གྱི་མཐོང་ལམ་དང་། སྒོམ་ལམ་ཐོབ་པ་ལ་བར་དུ་གཅོད་བྱེད་ཀྱི་སྒྲིབ་པ་
སྤངས་པའི་གང་ཟག་ཡིན་ན། ཁྱོད་སྤངས་པའི་གང་ཟག་ཡིན་དགོས་པར་ཐལ། ཁྱོད་དེ་ཐོབ་པ་ལ་
བར་དུ་གཅོད་བྱེད་ཡིན་པའི་ཕྱིར། འདོད་ན། བྱང་སེམས་ས་བཅུ་པ་བ་ཆོས་ཅན། དེར་ཐལ།
དེའི་ཕྱིར། དེར་ཐལ། དེ་ཐེག་ཆེན་གྱི་སྒོམ་ལམ་ཐོབ་པའི་གང་ཟག་ཡིན་པའི་ཕྱིར། ཁྱབ་པ་ཁས།
གཞན་ཡང་བྱང་སེམས་ས་གཉིས་པ་བའི་རྒྱུད་ཀྱི་ས་གཉིས་པའི་ཡེ་ཤེས་དེ་ས་གཉིས་པ་ཐོབ་པ་ལ་
བར་དུ་གཅོད་བྱེད་ཀྱི་སྒྲིབ་པ་དངོས་སུ་སྤངས་པའི་ཡེ་ཤེས་ཡིན་པར་ཐལ། དེ་སྒྲིབ་པ་དེ་དངོས་སུ་
སྤངས་པའི་གང་ཟག་ཡིན་པའི་ཕྱིར། རྟགས་ཁས། འདོད་ན། ཡེ་ཤེས་དེ་དེ་ལས་དངོས་སུ་གྲོལ་བའི་
རྣམ་གྲོལ་ལམ་ཡིན་པར་ཐལ། འདོད་པའི་ཕྱིར། འདོད་ན། ས་གཉིས་པ་མན་ཆད་དུ་སྒྲིབ་པ་དེའི་
དངོས་གཉེན་བར་ཆད་མེད་ལམ་ཡོད་པར་ཐལ། འདོད་པའི་ཕྱིར། འདོད་མི་རིགས་ཏེ། དེ་འདྲ་བའི་
ས་དང་པོའི་བར་ཆད་མེད་ལམ་མེད། ས་གཉིས་པའི་བར་ཆད་མེད་ལམ་ཀྱང་མེད་པའི་ཕྱིར།
མ་གྲུབ་ན་སླའོ། ཁོ་ན་རེ། སྒྲིབ་པ་དེའི་དངོས་གཉེན་བར་ཆད་མེད་ལམ་དང་དེ་ལས་དངོས་སུ་གྲོལ་
བའི་རྣམ་གྲོལ་ལམ་མེད་པར་ཐལ། ས་གཉིས་པ་མན་ཆད་དུ་དེ་གཉིས་མེད་པའི་ཕྱིར་ཞེ་ན། མ་ཁྱབ་
སྟེ༑ རྒྱུན་མཐའི་བར་ཆད་མེད་ལམ་དེ་དེའི་དངོས་གཉེན་དང༌། རྣམ་མཁྱེན་སྐད་ཅིག་དང་པོ་དེ་ལས་
དངོས་སུ་གྲོལ་བའི་རྣམ་གྲོལ་ལམ་ཡིན་པའི་ཕྱིར། སྙམ་སྟེ་དཔྱད་པར་བྱའོ། །རང་ལུགས་ནི། སྒྲིབ་
གཉིས་གང་རུང་གང་ཞིག །གཙོ་བོར་ཐར་པ་ཐོབ་པ་ལ་བར་དུ་གཅོད་བྱེད་དེ། ཉོན་སྒྲིབ་ཀྱི་མཚན་



མཐའ་དཔྱོད་སྨད་ཆ།
སྒྲིབ་གཉིས་ཀྱི་རྣམ་གཞག།
(13)
ཉིད༑ དེ་གང་ཞིག །གཙོ་བོར་ཐམས་ཅད་མཁྱེན་པ་ཐོབ་པ་ལ་བར་དུ་གཅོད་བྱེད་དེ། ཤེས་སྒྲིབ་ཀྱི་
མཚན་ཉིད། བྱས་པ་ལ་ཁོ་ན་རེ། མཚན་ཉིད་དང་པོ་མི་འཐད་དེ། བྱང་སེམས་འཕགས་པས་གཞན་
དོན་སྒྲུབ་པའི་གྲོགས་སུ་གྱུར་པའི་ཉོན་མོངས་ཏེ། གཙོ་བོར་ཐར་པ་ཐོབ་པ་ལ་བར་དུ་གཅོད་བྱེད་མ་
ཡིན་པའི་ཕྱིར། དེར་ཐལ། དེ་རང་རྒྱུད་ལྡན་གྱི་གང་ཟག་གི་ཐར་པ་ཐོབ་པ་ལ་གེགས་བྱེད་མ་ཡིན་
པའི་ཕྱིར་ན། མ་ཁྱབ་སྟེ། འདོད་པའི་སས་བསྡུས་ཀྱི་འདོད་ཆགས་དང༌། གཟུགས་ཀྱི་སས་བསྡུས་
ཀྱི་འདོད་ཆགས་གཉིས་ལྟ་བུ་རང་རྒྱུད་ལྡན་གྱི་བྱང་འཕགས་ཀྱིས་ཐར་པ་ཐོབ་པ་ལ་གེགས་མི་བྱེད་
ཀྱང་༑ སྤྱིར་ཐར་པ་ཐོབ་པ་ལ་གེགས་བྱེད་པར་ཁས་ལེན་དགོས་པའི་ཕྱིར། ཡང་མཚན་ཉིད་གཉིས་
པ་མི་འཐད་དེ། གཟུགས་ཕྱི་རོལ་དོན་དུ་འཛིན་པའི་རྟོག་པ་ཤེས་སྒྲིབ་ཡིན་པ་གང་ཞིག །མཚན་ཉིད་
ཀྱི་ཟུར་ཕྱི་མ་དེ་མ་ཡིན་པའི་ཕྱིར། དང་པོ་དེར་ཐལ། དེ་ཤེས་སྒྲིབ་རགས་པ་ཡིན་པའི་ཕྱིར་ན། མ་
ཁྱབ༑ འོ་ན་དེ་ཆོས་ཅན། ཆོས་ཀྱི་བདག་འཛིན་ཡིན་པར་ཐལ། ཆོས་ཀྱི་བདག་འཛིན་རགས་པ་ཡིན་
པའི་ཕྱིར། ཁྱབ་པ་ཁས། འདོད་ན། ཁྱོད་ཀྱི་ཞེན་ཡུལ་བཀག་པ་ཆོས་བདག་བཀག་པའི་སྟོང་ཉིད་
ཡིན་པར་ཐལ། འདོད་པའི་ཕྱིར། འདོད་ན། གཟུགས་ཕྱི་རོལ་དོན་གྱིས་སྟོང་པ་ཆོས་བདག་བཀག་
པའི་སྟོང་ཉིད་ཡིན་པར་ཐལ། འདོད་པའི་ཕྱིར། འདོད་ན། དེ་གནས་ལུགས་མཐར་ཐུག་ཡིན་པར་
ཐལ་ལོ། ཁོ་ན་རེ། དབུས་མཐའ་ལས། ཉོན་མོངས་པ་ཡི་སྒྲིབ་པ་དང༌། །ཤེས་བྱའི་སྒྲིབ་པ་གཉིས་སུ་
བསྟན། །དེ་ནི་སྒྲིབ་པ་ཐམས་ཅད་དེ། །དེ་ཟད་ན་ནི་གྲོལ་བར་འགྱུར། །ཞེས་གསུངས་པ་མི་འཐད་
པར་ཐལ། སྒྲིབ་པ་ཡིན་ན་ཉོན་སྒྲིབ་དང་ཤེས་སྒྲིབ་གང་རུང་ཡིས་པས་མ་ཁྱབ་པའི་ཕྱིར་ཞེ་ན། མ་
ཁྱབ་སྟེ། སྒྲིབ་པ་ཡིན་ན་སྒྲིབ་གཉིས་གང་རུང་གིས་བསྡུས་དགོས་པ་ལ་དགོངས་པའི་ཕྱིར། ཁ་ཅིག།
དེ་ཡིན་ན་སྒྲིབ་གཉིས་གང་རུང་གིས་བསྡུས་མི་དགོས་ཏེ། སྙོམས་འཇུག་གི་སྒྲིབ་པ་སྒྲིབ་པ་གང་ཞིག།
དེ་གཉིས་གང་རུང་གིས་མ་བསྡུས་པའི་ཕྱིར། དང་པོ་དེར་ཐལ། དེ་ཡོད་པའི་ཕྱིར་ན། མ་ཁྱབ་སྟེ།
རབས་
སུ



(14)
སྒྲིབ་གཉིས་ཀྱི་རྣམ་གཞག།
མཐའ་དཔྱོད་སྨད་ཆ།
རད་པར་བ
དམན་པའི་སྒྲིབ་པ་སྒྲིབ་པ་མ་ཡིན་པའི་ཕྱིར། དེར་ཐལ། ཉན་ཐོས་ཀྱི་རྒྱུད་ཀྱི་རང་ཉིད་འབའ་ཞིག་
གི་ཆེད་དུ་ཐར་པ་དོན་གཉེར་གྱི་བློ་སྒྲིབ་པ་མ་ཡིན་པའི་ཕྱིར་ཏེ། དེ་ཐར་ལམ་ཡིན་པའི་ཕྱིར། གཞན་
ཡང་༑ གཟུགས་ཕྱི་རོལ་དོན་གྱིས་སྟོང་པར་མངོན་སུམ་དུ་རྟོགས་པའི་ཡེ་ཤེས་དེ། ཤེས་སྒྲིབ་ཀྱི་
གཉེན་པོའི་རིགས་སུ་གནས་པར་ཐལ། གཟུགས་ཕྱི་རོལ་དོན་དུ་འཛིན་པའི་རྟོག་པ་ཤེས་སྒྲིབ་ཡིན་
པའི་ཕྱིར། འདོད་ན། དེ་ཐེག་ཆེན་གྱི་རྟོགས་རིགས་སུ་གནས་པར་ཐལ། འདོད་པའི་ཕྱིར། ཁྱབ་སྟེ།
ཤེས་སྒྲིབ་ཀྱི་དངོས་གཉེན་ཡིན་ན་ཐེག་ཆེན་གྱི་རྟོགས་པ་ཡིན་དགོས་པའི་ཕྱིར། གཞན་ཡང༌།
རང་རྒྱལ་སློབ་པ་འཕགས་པས་སྟོང་ཉིད་བསྒོམ་བྱའི་གཙོ་བོར་བྱེད་པར་ཐལ། དེས་ཤེས་སྒྲིབ་སྤང་
བྱའི་གཙོ་བོར་བྱེད་པའི་ཕྱིར། མ་གྲུབ་ན། དེ་ཆོས་ཅན། དེར་ཐལ། རང་རྒྱལ་གྱི་སྤང་བྱར་གྱུར་པའི་
ཤེས་སྒྲིབ་སྤང་བྱའི་གཙོ་བོར་བྱེད་པའི་ཕྱིར། མ་ཁྱབ་ན། རང་རྒྱལ་དགྲ་བཅོམ་པས་རང་རྒྱལ་སློབ་
པའི་སྤང་བྱར་གྱུར་པའི་ཤེས་སྒྲིབ་སྤངས་པར་ཐལ། མ་ཁྱབ་པ་དེའི་ཕྱིར། འདོད་ན། དེས་དེ་སྤང་
དགོས་ཀྱི་ཤེས་སྒྲིབ་སྤངས་པར་ཐལ། འདོད་པའི་ཕྱིར། འདོད་ན། དེས་ཤེས་སྒྲིབ་སྤངས་པར་ཐལ།
འདོད་པ་གང་ཞིག །ཤེས་སྒྲིབ་དེ་དེས་སྤང་དགོས་ཀྱི་ཤེས་སྒྲིབ་ཡིན་པའི་ཕྱིར། རྩ་རྟགས་དེར་ཐལ།
དེ་རང་གི་སྤང་བྱའི་གཙོ་བོར་གྱུར་པའི་ཤེས་སྒྲིབ་སྤང་བྱའི་གཙོ་བོར་བྱེད་པའི་ཕྱིར། མ་གྲུབ་ན་སོང་།
དེར་ཐལ། སློབ་པ་གང་ཞིག །རང་གི་སྤང་བྱའི་གཙོ་བོར་གྱུར་པའི་ཤེས་སྒྲིབ་ཡོད་པའི་ཕྱིར།
དེར་ཐལ། གཟུགས་ཕྱི་རོལ་དོན་དུ་འཛིན་པའི་རྟོག་པ་དེ་དེ་ཡིན་པའི་ཕྱིར། རྟགས་དངོས། ཡང་ཁོ་
ན་རེ། གཟུགས་ཕྱི་རོལ་དོན་དུ་འཛིན་པའི་རྟོག་པ་ཆོས་ཅན། ཉོན་སྒྲིབ་ཡིན་པར་ཐལ། སྒྲིབ་གཉིས་
གང་རུང་གིས་བསྡུས་པ་གང་ཞིག །གཙོ་བོར་ཐར་པ་ཐོབ་པ་ལ་བར་དུ་གཅོད་བྱེད་ཡིན་པའི་ཕྱིར། ཕྱི་
མ་དེར་ཐལ། གཙོ་བོར་རང་རྒྱལ་གྱི་ཐར་པ་ཐོབ་པ་ལ་བར་དུ་གཅོད་བྱེད་ཡིན་པའི་ཕྱིར་ན། མ་ཁྱབ་
སྟེ༑ གཙོ་བོར་ཐེག་ཆེན་གྱི་ཐར་པ་ཐོབ་པ་ལ་བར་དུ་གཅོད་བྱེད་ཡིན་ན། གཙོ་བོར་ཐར་པ་ཐོབ་པ་ལ་
AT



མཐའ་དཔྱོད་སྨད་ཆ།
སྒྲིབ་གཉིས་ཀྱི་རྣམ་གཞག།
(15)
བར་དུ་གཅོད་བྱེད་ཡིན་པས་མ་ཁྱབ་པའི་ཕྱིར་ཏེ། བདེན་འཛིན་གྱིས་མ་ངེས་པའི་ཕྱིར། གཞན་ཡང་།
ཐར་པ་ཐོབ་པའི་གང་ཟག་ཡིན་ན། གཟུགས་ཕྱི་རོལ་དོན་དུ་འཛིན་པའི་རྟོག་པ་སྤངས་དགོས་པར་
ཐལ། རྟོག་པ་དེ་དེ་ཐོབ་པ་ལ་གཙོ་བོར་བར་དུ་གཅོད་བྱེད་ཡིན་པའི་ཕྱིར། རྟགས་ཁས། འདོད་མི་
ནུས་ཏེ། ཉན་ཐོས་དགྲ་བཅོམ་གྱིས་མ་ངེས་པའི་ཕྱིར། ཁོ་ན་རེ། རྟོག་པ་དེ་གཙོ་བོར་ཐར་པ་ཐོབ་པ་
ལ་བར་དུ་གཅོད་བྱེད་ཡིན་པར་ཐལ། དེ་ཐར་པ་ཐོབ་བ་ལ་བར་དུ་གཅོད་བྱེད་ཡིན་པའི་ཕྱིར་ན།
མ་ཁྱབ། གཞན་ཡང་གཟུགས་ཕྱི་རོལ་དོན་དུ་འཛིན་པའི་རྟོག་པ་ཆོས་ཅན། ཐམས་ཅད་མཁྱེན་པ་
ཐོབ་པ་ལ་གཙོ་བོར་བར་དུ་གཅོད་བྱེད་དང་། དེ་ཐོབ་པ་ལ་གཙོ་བོར་བར་དུ་གཅོད་བྱེད་ཀྱི་སྒྲིབ་པའི་
རིགས་གནས་གང་རུང་ཡིན་པར་ཐལ། ཤེས་སྒྲིབ་ཡིན་པའི་ཕྱིར། འདོད་མི་ནུས་ཏེ། དེ་ཐོབ་པ་ལ་
གཙོ་བོར་བར་དུ་གཅོད་བྱེད་མ་ཡིན། དེའི་སྒྲིབ་པའི་རིགས་གནས་ཀྱང་མ་ཡིན་པའི་ཕྱིར། དང་པོ་
དེར་ཐལ། རང་རྒྱལ་དགྲ་བཅོམ་ཐམས་ཅད་མཁྱེན་པ་མ་ཡིན་པའི་ཕྱིར། གཉིས་པ་དེར་ཐལ།
གཟུགས་ཕྱི་རོལ་དོན་གྱིས་སྟོང་པར་རྟོགས་པའི་ཡེ་ཤེས་དེ་གཙོ་བོར་ཐམས་ཅད་མཁྱེན་པར་བགྲོད་
པའི་ལམ་གྱི་རིགས་གནས་མ་ཡིན་པའི་ཕྱིར། དེར་ཐལ། དེར་བགྲོད་པའི་རྟོགས་པའི་རིགས་གནས་
མ་ཡིན་པའི་ཕྱིར་ཏེ། དེ་ཐེག་ཆེན་གྱི་རྟོགས་རིགས་སུ་མི་གནས་པའི་ཕྱིར། དབུ་མ་ཐལ་འགྱུར་བ་
ལྟར་ན་སྒྲིབ་པ་གཉིས་ཀྱི་འཇོག་ཚུལ་སྔར་བཤད་པ་དང་མི་འདྲ་སྟེ། ཆོས་ཀྱི་བདག་འཛིན་བདག་
འཛིན་མཚན་ཉིད་པ་དང་ཉོན་སྒྲིབ་ཏུ་བཞེད་ཅིང་། ཤེས་པ་དང་ཤེས་སྒྲིབ་ཀྱི་གཞི་མཐུན་མེད་པར་
བཞེད་པའི་ཕྱིར། གཉིས་པ་དེར་ཐལ། ཉོན་མོངས་ཅན་མ་ཡིན་པའི་མ་རིག་པ་ཤེས་པར་མི་བཞེད་
པའི་ཕྱིར། དེར་ཐལ། བདེན་འཛིན་གྱི་བག་ཆགས་དེ་ཉོན་མོངས་ཅན་མ་ཡིན་པའི་མ་རིག་པར་
བཞེད་པའི་ཕྱིར། དེ་ལྟར་རྗེ་ཉིད་ཀྱིས་གསུངས་པའི་ཕྱིར།།
༈ རྒྱུ་དང་ལམ་དང་སྡུག་བསྔལ་དང་། །ཞེས་སོགས་ལ་སྦྱོར་བ་དང༌། མཐའ་དཔྱད་པ་



(16)
ལམ་ཤེས་ཀྱི་རྣམ་པ།
མཐའ་དཔྱོད་སྨད་ཆ།
གཉིས། དང་པོ་ནི་ལམ་ཤེས་ཀྱི་རྣམ་པ་ལ་སོ་དྲུག་ཡོད་དེ། ཀུན་འབྱུང་བདེན་པ་ལ་བརྟེན་པའི་ལམ་
ཤེས་ཀྱི་རྣམ་པ་བརྒྱད། ལམ་བདེན་ལ་བརྟེན་པའི་ལམ་ཤེས་ཀྱི་རྣམ་པ་བདུན། སྡུག་བདེན་ལ་བརྟེན་
པའི་ལམ་ཤེས་ཀྱི་རྣམ་པ་ལྔ། འགོག་བདེན་ལ་བརྟེན་པའི་ལམ་ཤེས་ཀྱི་རྣམ་པ་བཅུ་དྲུག་རྣམས་སུ་
ཡོད་པའི་ཕྱིར། གཉིས་པ་ལ། ཁ་ཅིག །སྐབས་འདིར་གཉེན་པོའི་མཚན་ཉིད་འཇོག་པ་བོར་ནས་
ལམ་ཤེས་ཀྱི་རྣམ་པའི་མཚན་ཉིད་འབད་དེ་འཇོག་པ་མི་འཐད་དེ། རྣམ་པ་སྦྱོར་བར་བཅས་རྣམས་
དང་༑ ༑ཞེས་པའི་རྣམ་པ་མཚོན་བྱར་བྱེད་མི་རིགས་པའི་ཕྱིར། དེར་ཐལ། རྣམ་པ་ཞེས་བྱ་མཚན་
ཉིད་ཅེས་གསུངས་པའི་ཕྱིར། དེས་ན་ལམ་ཤེས་ཀྱི་རྣམ་པ་ལེགས་པར་ཤར་ནས་སྒོམ་པར་བྱེད་པའི་
ཤེས་རབ་ཀྱིས་ཟིན་པའི་སེམས་དཔའི་རྣལ་འབྱོར། སེམས་དཔའི་རྒྱུད་ཀྱི་ལམ་ཤེས་ཀྱི་དམིགས་
པའི་ཆོས་ལ་ལོག་ཕྱོགས་སུ་སྒྲོ་འདོགས་པའི་སྒྲོ་འདོགས་ཀྱི་གཉེན་པོའི་མཚན་ཉིད་དུ་འཇོག །
ཁ་ཅིག །ལམ་ཤེས་ཡིན་ན་སྐབས་འདིར་དངོས་སུ་བསྟན་པའི་ལམ་ཤེས་ཡིན་པས་ཁྱབ་ཟེར་བ་མི་
རིགས་ཏེ། སྐབས་འདིར་དངོས་སུ་བསྟན་པའི་ལམ་ཤེས་ཡིན་ན། རྒྱུ་ལམ་ཤེས་ཡིན་དགོས་པའི་ཕྱིར།
འགྲེལ་བར། ལམ་ཤེས་པ་ཉིད་ནི་བྱང་ཆུབ་སེམས་དཔའ་རྣམས་ཀྱི་ཉོན་མོངས་པ་ཤིན་ཏུ་མ་སྤངས་
པའི་ཕྱིར་ཟག་པ་དང་བཅས་པ་ཁོ་ན་ཡིན་ནོ། །ཞེས་གསུངས་པའི་ཕྱིར། ཁ་ཅིག །རྒྱུ་ལམ་ཤེས་ཡིན་
ན༑ སྐབས་འདིར་དངོས་སུ་བསྟན་པའི་ལམ་ཤེས་ཡིན་པས་ཁྱབ་ཟེར་བ། ཡང་མི་རིགས་ཏེ། སྐབས་
འདིར་དངོས་སུ་བསྟན་པའི་ལམ་ཤེས་ཡིན་ན། དང་པོ་ཉིད་ནས་ཐེག་ཆེན་རིགས་ངེས་ཀྱི་བྱང་ཆུབ་
སེམས་དཔའི་རྒྱུད་ཀྱི་ལམ་ཤེས་ཡིན་དགོས་པའི་ཕྱིར། ཁོ་ན་རེ། མེད་པའི་རྣམ་པ་ནས་བཟུང་སྟེ་ཞེས་
པའི་སྐབས་ནས་དངོས་སུ་བསྟན་པའི་གཞི་ཤེས་ཡིན་ན། ཉན་ཐོས་ཀྱི་གཞི་ཤེས་ཡིན་དགོས་པར་
ཐལ་༑ དམ་བཅའ་དེའི་ཕྱིར་ན། མི་མཚུངས་ཏེ། ཐེག་དམན་གྱི་གཞི་ཤེས་ཡིན་ན། གཞུང་དེའི་སྐབས་
ནས་དངོས་སུ་བསྟན་པའི་གཞི་ཤེས་ཡིན་དགོས་པའི་ཕྱིར། ཁ་ཅིག །ལམ་ཤེས་ཀྱི་རྣམ་པ་ཡིན་ན།



མཐའ་དཔྱོད་སྨད་ཆ།
ལམ་ཤེས་ཀྱི་རྣམ་པ།
(17)
ལམ་ཤེས་ཡིན་པས་མ་ཁྱབ་སྟེ། ལམ་ཤེས་འཛིན་པའི་རྟོག་པ་དེ་ལམ་ཤེས་ཀྱི་རྣམ་པ་ཡིན་པའི་ཕྱིར།
མ་གྲུབ་ན། དེ་ཆོས་ཅན། དེར་ཐལ། དེའི་རྣམ་པར་སྐྱེས་པའི་ཕྱིར་ཏེ། དེའི་རྣམ་པ་ཤར་བའི་བློ་ཡིན་
པའི་ཕྱིར་ན། མ་ཁྱབ། འོ་ན། རྣམ་མཁྱེན་ཆོས་ཅན། སྡུག་བདེན་གྱི་རྣམ་པ་ཡིན་པར་ཐལ། དེའི་རྣམ་
པར་སྐྱེས་པའི་ཕྱིར། དེར་ཐལ། དེའི་རྣམ་པ་ཤར་བའི་བློ་ཡིན་པའི་ཕྱིར། ཁྱབ་པ་ཁས། འདོད་ན།
དེ་སྡུག་བདེན་གྱི་སྟེང་གི་རྣམ་པ་ཡིན་པར་ཐལ། འདོད་པའི་ཕྱིར། འདོད་ན། དེའི་སྟེང་གི་རྣམ་པ་
མཐའ་དག་མངོན་སུམ་དུ་རྟོགས་པའི་བྱང་འཕགས་མེད་པར་ཐལ། འདོད་པའི་ཕྱིར། གཞན་ཡང་།
དེ་ཀུན་འབྱུང་བདེན་པའི་སྟེང་གི་རྣམ་པ་ཡིན་པར་ཐལ། དམ་བཅའ་དེའི་ཕྱིར། འདོད་ན། དེའི་སྟེང་
གི་རྣམ་པ་བཞི་པོ་གང་རུང་ཡིན་པར་ཐལ་ལོ། །ཁ་ཅིག །སྡུག་བདེན་གྱི་སྟེང་གི་རྣམ་པ་ཡིན་ན། སྡུག་
བདེན་གྱི་རྣམ་པ་ཡིན་པས་ཁྱབ་ཟེར་བ། མི་འཐད་དེ། དེའི་སྟེང་གི་བདག་མེད་དེ་དེའི་རྣམ་པ་མ་ཡིན་
ཀྱང་༑ དེའི་སྟེང་གི་རྣམ་པ་ཡིན་པའི་ཕྱིར། དང་པོ་གྲུབ་སྟེ། དེའི་རྣམ་པ་ཡིན་ན། དེ་ཡིན་དགོས་པའི་
ཕྱིར༑ དེར་ཐལ། ལམ་བདེན་གྱི་རྣམ་པ་ཡིན་ན། ལམ་བདེན་ཡིན་དགོས་པའི་ཕྱིར། སྔོ་འཛིན་དབང་
མངོན་གྱི་རྣམ་པ་ཡིན་ན། དེ་ཡིན་དགོས་པའི་ཕྱིར། དེར་ཐལ། དེའི་རྣམ་པ་ཡིན་ན། དེའི་གཟུང་རྣམ་
ཡིན་དགོས་པའི་ཕྱིར། དེར་ཐལ། དེའི་འཛིན་རྣམ་ཡིན་ན། དེའི་རྣམ་པ་མ་ཡིན་དགོས་པའི་ཕྱིར།
དེ་ཡིན་ན་དེའི་འཛིན་སྟངས་ཀྱི་རྣམ་པ་མ་ཡིན་དགོས་པའི་ཕྱིར། རྟགས་འབུད་དོ།།
། དྲན་པ་ཉེར་གཞག་ནས་བཟུང་སྟེ། ཞེས་སོགས་ལ། སྦྱོར་བ་དང༌། མཐའ་དཔྱད་པ་
གཉིས། དང་པོ་ནི། རྣམ་མཁྱེན་གྱི་རྣམ་པ་ལ་བརྒྱ་དང་བཅུ་ཡོད་དེ། ཉན་ཐོས་ལ་ཡོད་པ་དང་རྗེས་སུ་
མཐུན་པའི་གཞི་ཤེས་ཀྱི་རྣམ་མཁྱེན་གྱི་རྣམ་པ་སུམ་ཅུ་རྩ་བདུན། བྱང་སེམས་ལ་ཡོད་པ་དང་རྗེས་སུ་
མཐུན་པའི་ལམ་ཤེས་ཀྱི་རྣམ་མཁྱེན་གྱི་རྣམ་པ་སུམ་ཅུ་རྩ་བཞི། ཐུན་མོང་མ་ཡིན་པའི་རྣམ་མཁྱེན་གྱི་
རྣམ་པ་སུམ་ཅུ་རྩ་དགུ་རྣམས་སུ་ཡོད་པའི་ཕྱིར། གཉིས་པ་ལ། ཁ་ཅིག །སྐབས་འདིར་གཉེན་པོའི



(18)
རྣམ་མཁྱེན་གྱི་རྣམ་པ་སྤྱི་བཤད།
མཐའ་དཔྱོད་སྨད་ཆ།
མཚན་ཉིད་སྟོན་པ་བོར་ནས་རྣམ་མཁྱེན་ཀྱི་རྣམ་པའི་མཚན་ཉིད་འབད་དེ་འཇོག་པ་མི་འཐད་དེ།
རྣམ་པ་སྦྱོར་བར་བཅས་རྣམས་དང༌། །ཞེས་པའི་རྣམ་པ་མཚོན་བྱར་བྱེད་མི་རིགས་པའི་ཕྱིར། དེས་ན་
རྣམ་མཁྱེན་གྱི་རྣམ་པ་ལེགས་པར་ཤར་ནས་སྒོམ་པར་བྱེད་པའི་ཤེས་རབ་ཀྱིས་ཟིན་པའི་སེམས་
དཔའི་རྣལ་འབྱོར། སེམས་དཔའི་རྒྱུད་ཀྱི་རྣམ་མཁྱེན་གྱི་དམིགས་པའི་ཆོས་ལ་ལོག་ཕྱོགས་སུ་སྒོ་
འདོགས་པའི་སྒྲོ་འདོགས་ཀྱི་གཉེན་པོའི་མཚན་ཉིད། རྣམ་མཁྱེན་གྱི་རྣམ་པ་ཡིན་ན་རྣམ་མཁྱེན་ཡིན་
དགོས་པ་དང་། རྣམ་མཁྱེན་ཡིན་ན་དབང་ཤེས་དང་། རང་རིག་སོགས་མ་ཡིན་དགོས་པ་སྔར་བཤད་
པ་ལྟར་རོ།།
༈ དེ་ལ་ཐམས་ཅད་ཤེས་པ་ཉིད། །ཅེས་སོགས་ཀྱི་སྐབས་སུ་སྦྱོར་བ་དང་། མཐའ་དཔྱད་པ་
གཉིས། དང་པོ་ནི། དྲན་པ་ཉེར་གཞག་བཞི་ཡོད་དེ། ལུས་དྲན་པ་ཉེར་གཞག །ཚོར་བ་དྲན་པ་ཉེར་
གཞབ། །སེམས་དྲན་པ་ཉེར་གཞག །ཆོས་དྲན་པ་ཉེར་གཞག་རྣམས་ཡོད་པའི་ཕྱིར། གཉིས་པ་ལ།
ཁ་ཅིག །བདེན་བཞིའི་བླང་དོར་ཤེས་པའི་ལམ་ཞུགས་ཀྱི་མཁྱེན་པ་དེ། དྲན་པ་ཉེར་གཞག་གི་མཚན་
ཉིད་ཟེར་བ། མི་འཐད་དེ། སེམས་བདག་མེད་པར་མངོན་སུམ་དུ་རྟོགས་པའི་ཉན་ཐོས་ཀྱི་མཐོང་
ལམ༑ དྲན་པ་ཉེར་གཞག་གང་ཞིག །བདེན་བཞི་བླང་དོར་ཤེས་པའི་བློ་མ་ཡིན་པའི་ཕྱིར། དང་པོ་
དེར་ཐལ། དེ་སེམས་དྲན་པ་ཉེར་གཞག་ཡིན་པའི་ཕྱིར། གཉིས་པ་དེར་ཐལ། དེ་སྒྲུབ་པའི་རྣམ་པ་
ཅན་གྱི་བློ་མ་ཡིན་པའི་ཕྱིར། ཁ་ཅིག །དམིགས་པ་ལུས་ཚོར་སེམས་ཆོས་བཞི་ལ་དམིགས་ནས་རྣམ་
པ་རང་སྤྱིའི་མཚན་ཉིད་གཉིས་གཉིས་ཀྱི་སྒོ་ནས་བརྟགས་ཏེ་སྒོམ་པར་བྱེད་པའི་ཏིང་ངེ་འཛིན་ཤེས་
རབ་མཚུངས་ལྡན་དང་བཅས་པ། དྲན་པ་ཉེར་གཞག་གི་མཚན་ཉིད་ཟེར་བ། མི་འཐད་དེ། དྲན་པ་
ཉེར་གཞག་རྒྱུད་ལྡན་གྱི་ལམ་མ་ཞུགས་ཀྱི་གང་ཟག་མེད། མཚན་ཉིད་དེ་རྒྱུད་ལྡན་གྱི་ལམ་མ་ཞུགས་
ཀྱི་གང་ཟག་ཡོད་པའི་ཕྱིར། ཕྱི་མ་དེར་ཐལ། དྲན་པ་ཉེར་གཞག་རྗེས་མཐུན་པ་རྒྱུད་ལྡན་གྱི་ལམ་མ་



མཐའ་དཔྱོད་སྨད་ཆ།
བྱང་ཕྱོགས་སོ་བདུན།
(19)
ཞུགས་ཀྱི་གང་ཟག་ཡོད་པའི་ཕྱིར། གཞན་ཡང་། མཚན་ཉིད་དེ་མི་འཐད་དེ། དྲན་པ་ཉེར་གཞག་
འཁོར་དུ་ལྡན་པའི་གཙོ་སེམས་དེ། མཚན་ཉིད་དེ་གང་ཞིག །དྲན་པ་ཉེར་གཞག་མ་ཡིན་པའི་ཕྱིར།
དང་པོ་དེར་ཐལ། དྲན་པ་ཉེར་གཞག་དེ་དེ་ཡིན་པ་གང་ཞིག །དེ་གཉིས་མཚུངས་ལྡན་རྣམ་པ་ལྔ་
མཚུངས་ཡིན་པའི་ཕྱིར། ཕྱི་མ་དེར་ཐལ། དེ་སེམས་བྱུང་མ་ཡིན་པའི་ཕྱིར། གཞན་ཡང་། མཚན་ཉིད་
དེ་མི་འཐད་དེ། དྲན་པ་ཉེར་གཞག་ཏུ་གྱུར་པའི་ཤེས་རབ་དེ་མཚན་ཉིད་དེ་མ་ཡིན་པའི་ཕྱིར། མ་གྲུབ་
ན༑ དེ་ཆོས་ཅན། དེར་ཐལ། ཁྱོད་དང་མཚུངས་ལྡན་གྱི་ཤེས་རབ་མེད་པའི་ཕྱིར་ཏེ། ཁྱོད་ཤེས་རབ་
ཡིན་པའི་ཕྱིར། གཞན་ཡང་། མཚན་ཉིད་དེ་མི་འཐད་དེ། ལུས་རྐྱང་པ་ལ་དམིགས་པའི་དྲན་པ་ཉེར་
གཞག་ཡོད་པའི་ཕྱིར་དང་། གཟུགས་མེད་ཁམས་ན་ལུས་ལ་དམིགས་པའི་དྲན་པ་ཉེར་གཞག་
མེད་པའི་ཕྱིར། དང་པོ་དེར་ཐལ། ལུས་བདག་མེད་པར་མངོན་སུམ་དུ་རྟོགས་པའི་ཉན་ཐོས་ཀྱི་
མཐོང་ལམ་དེ་དེ་ཡིན་པའི་ཕྱིར། ཕྱི་མ་དེར་ཐལ། གཟུགས་མེད་ཁམས་ན་ལུས་མེད་པའི་ཕྱིར། ཡང་
ཁ་ཅིག །ལུས་ཚོར་སེམས་ཆོས་བཞི་གང་རུང་ལ་དམིགས་ནས། རང་སྤྱིའི་མཚན་ཉིད་གཉིས་གཉིས་
ཀྱི་སྒོ་ནས་བརྟགས་ཏེ་སྒོམ་པར་བྱེད་པའི་སེམས་བྱུང་དུ་གྱུར་པའི་ལམ་ཞུགས་ཀྱི་མཁྱེན་པ་དེ། དྲན་
པ་ཉེར་གཞག་གི་མཚན་ཉིད་ཟེར་བ། མི་འཐད་དེ། དྲན་པ་ཉེར་གཞག་དང་མཚུངས་ལྡན་གྱི་ཚོར་བ་
དྲན་པ་ཉེར་གཞག་ཏུ་ཐལ་བའི་སྐྱོན་ཡོད་པའི་ཕྱིར། རང་ལུགས། རང་གི་དམིགས་ཡུལ་དུ་གྱུར་
པའི་ལུས་ཚོར་སེམས་ཆོས་བཞི་པོ་གང་རུང་ལ་དམིགས་ནས་རང་སྤྱིའི་མཚན་ཉིད་གཉིས་གཉིས་ཀྱི་
སྒོ་ནས་བརྟགས་ཏེ། དཔྱོད་པར་བྱེད་པའི་དྲན་པ་དང་ཤེས་རབ་གང་རུང་གིས་བསྡུས་པའི་ལམ་
ཞུགས་ཀྱི་མཁྱེན་པ། དྲན་པ་ཉེར་གཞག་གི་མཚན་ཉིད། དབྱེ་ན་བཞི། ས་མཚམས་ཚོགས་ལམ་ཆུང་
ངུ་ནས་སངས་རྒྱས་ཀྱི་སའི་བར་དུ་ཡོད། ཁ་ཅིག །མཚན་ཉིད་དེ་མི་འཐད་དེ། དྲན་པ་ཉེར་གཞག་དེ་
དྲན་པ་དང་ཤེས་རབ་ཀྱི་ཉམས་ལེན་གཙོ་ཆེ་བ་ཡིན་གྱི། དེ་དང་མཚུངས་ལྡན་གྱི་སེམས་སེམས་བྱུང་



(20)
བྱང་ཕྱོགས་སོ་བདུན།
མཐའ་དཔྱོད་སྨད་ཆ།
རྣམས་ཀྱང་དེ་ཡིན་པའི་ཕྱིར། མཛོད་ལས། གཙོ་བོ་སྨོས་པ་དེ་དག་ནི། །སྦྱོར་བྱུང་ཡོན་ཏན་ཀུན་ཀྱང་
ཡིན་༑ ༑ཞེས་གསུངས་པའི་ཕྱིར་ཞེ་ན། མ་ཁྱབ་སྟེ། དེ་དང་མཚུངས་ལྡན་གྱི་སེམས་སེམས་བྱུང་གི་
ཉམས་ལེན་རྣམས་དེའི་ཉམས་ལེན་དུ་འདུ་བ་ལ་དགོངས་པའི་ཕྱིར། དེ་ལྟ་མ་ཡིན་ན། དྲན་པ་ཉེར་
གཞག་དང་མཚུངས་ལྡན་གྱི་སེམས་སེམས་བྱུང་མེད་པར་ཐལ། དེ་སེམས་སེམས་བྱུང་གང་རུང་མ་
ཡིན་པའི་ཕྱིར། མ་གྲུབ་ན་སོང་། དེར་ཐལ། དེར་གྱུར་པའི་དེ་གཉིས་ཀ་ཡོད་པའི་ཕྱིར། ཐལ་འགྱུར་
སྔ་མ་ལ་མ་ཁྱབ་ན། རྗེས་དཔག་དང་མཚུངས་ལྡན་གྱི་སེམས་སེམས་བྱུང་ཡོད་པར་ཐལ། མ་ཁྱབ་པ་
དེའི་ཕྱིར། འདོད་ན་སླའོ།།
༈ དེའི་འོག་ཏུ་ཞུགས་པ་ལ། ཞེས་པར། གཉིས་ལས། དང་པོ་ནི། ཡང་དག་སྤོང་བ་ལ་བཞི་
ཡོད་དེ། མི་དགེ་བ་མ་སྐྱེས་པ་རྣམས་མི་སྐྱེད་པར་བྱེད་པའི་ཡང་དག་སྤོང་བ། སྐྱེས་པ་རྣམས་སྤོང་
བར་བྱེད་པའི་ཡང་དག་སྤོང་བ། དགེ་བ་མ་སྐྱེས་པ་རྣམས་སྐྱེད་པར་བྱེད་པའི་ཡང་དག་སྤོང་བ།
སྐྱེས་པ་རྣམས་སྤེལ་བར་བྱེད་པའི་ཡང་དག་སྤོང་བ་རྣམས་སུ་ཡོད་པའི་ཕྱིར། གཉིས་པ་ལ་ཁ་ཅིག།
སྤང་གཉེན་ལ་བླང་དོར་བྱེད་པར་སྤྲོ་བའི་བརྩོན་འགྲུས། ཡང་དག་སྤོང་བའི་མཚན་ཉིད་ཟེར་བ། མི་
རིགས་ཏེ་ཡང་དག་སྤོང་བ་ཡིན་ན་ལམ་ཞུགས་ཀྱི་མཁྱེན་པ་ཡིན་དགོས་པ་གང་ཞིག །མཚན་ཉིད་དེ་
རྒྱུད་ལྡན་གྱི་ལམ་མ་ཞུགས་ཀྱི་གང་ཟག་ཡོད་པའི་ཕྱིར། ཕྱི་མ་དེར་ཐལ། ཡང་དག་སྤོང་བ་རྗེས་
མཐུན་པ་རྒྱུད་ལྡན་གྱི་ལམ་མ་ཞུགས་ཀྱི་གང་ཟག་ཡོད་པའི་ཕྱིར། ཡང་ཁ་ཅིག །སྤང་གཉེན་ལ་བླང་
དོར་བྱེད་པར་སྤྲོ་བའི་ལམ་ཞུགས་ཀྱི་མཁྱེན་པ། དེའི་མཚན་ཉིད་ཟེར་བ། མི་རིགས་ཏེ། ཡང་དག་
སྤོང་བ་འཁོར་དུ་ལྡན་པའི་གཙོ་སེམས་ཀྱིས་མ་ངེས་པའི་ཕྱིར། སེམས་བྱུང་ཞེས་པ་བསྣན་ནས་
འཇོག་པ་ཡང་མི་རིགས་ཏེ། དེ་དང་མཚུངས་ལྡན་གྱི་ཚོར་བས་མ་ངེས་པའི་ཕྱིར། རང་ལུགས། སྤང་
གཉེན་ལ་བླང་དོར་བྱེད་པར་སྤྲོ་བའི་བརྩོན་འགྲུས་སུ་གྱུར་པའི་ལམ་ཞུགས་ཀྱི་མཁྱེན་པ། ཡང་དག་



མཐའ་དཔྱོད་སྨད་ཆ།
བྱང་ཕྱོགས་སོ་བདུན།
(21)
སྤོང་བའི་མཚན་ཉིད། དབྱེ་ན་བཞི། ས་མཚམས་ཚོགས་ལམ་ཆུང་ངུ་ནས་སངས་རྒྱས་ཀྱི་སའི་བར་དུ་
ཡོད།།
༈ བརྩོན་འགྲུས་དང་ལྡན་པ་ནི། ཞེས་པར། གཉིས་ལས། དང་པོ་ནི། རྫུ་འཕྲུལ་གྱི་རྐང་པ་
ལ་བཞི་ཡོད་དེ། འདུན་པའི་རྫུ་འཕྲུལ་གྱི་རྐང་པ། བརྩོན་འགྲུས་ཀྱི་རྫུ་འཕྲུལ་གྱི་རྐང་པ། སེམས་པའི་
རྫུ་འཕྲུལ་གྱི་རྐང་པ། དཔྱོད་པའི་རྫུ་འཕྲུལ་གྱི་རྐང་པ་རྣམས་སུ་ཡོད་པའི་ཕྱིར། གཉིས་པ་ལ།
ཁ་ཅིག །ཉེས་པ་ལྔའི་གཉེན་པོར་སྤོང་བའི་འདུ་བྱེད་བརྒྱད་དང་ལྡན་པའི་ཏིང་ངེ་འཛིན་རྫུ་འཕྲུལ་གྱི་
རྐང་པའི་མཚན་ཉིད་ཟེར་བ། མི་རིགས་ཏེ། དེ་ཡིན་ན་ལམ་ཞུགས་ཀྱི་མཁྱེན་པ་ཡིན་དགོས། མཚན་
ཉིད་དེ་རྒྱུད་ལྡན་གྱི་ལམ་མ་ཞུགས་ཀྱི་གང་ཆག་ཡོད་པའི་ཕྱིར། ཕྱི་མ་དེར་ཐལ། རྫུ་འཕྲུལ་གྱི་རྐང་པ་
རྗེས་མཐུན་པ་རྒྱུད་ལྡན་གྱི་དེ་ཡོད་པའི་ཕྱིར། ཡང་ཁ་ཅིག །ཉེས་པ་ལྔའི་གཉེན་པོར་སྤོང་བའི་འདུ་
བྱེད་བརྒྱད་དང་ལྡན་པའི་ལམ་ཞུགས་ཀྱི་མཁྱེན་པ། དེའི་མཚན་ཉིད་དང་། སེམས་བྱུང་ཞེས་པ་
བསྣན་ནས་འཇོག་པ་གཉིས་ཀ་མི་འཐད་དེ། སྔ་མ་རྫུ་འཕྲུལ་གྱི་རྐང་པ་འཁོར་དུ་ལྡན་པའི་གཙོ་
སེམས་དང་། ཕྱི་མ་ལ་རྫུ་འཕྲུལ་གྱི་རྐང་པ་དང་མཚུངས་ལྡན་གྱི་ཚོར་བས་མ་ངེས་པའི་ཕྱིར། རང་
ལུགས། ཉེས་པ་ལྔའི་གཉེན་པོར་སྤོང་བའི་འདུ་བྱེད་བརྒྱད་དང་ལྡན་པའི་ཏིང་ངེ་འཛིན་དུ་གྱུར་པའི་
ལམ་ཞུགས་ཀྱི་མཁྱེན་པ། རྫུ་འཕྲུལ་གྱི་རྐང་པའི་མཚན་ཉིད། དབྱེ་ན་བཞི། ས་མཚམས་སྔར་
བཞིན་ནོ།།
༈ སེམས་ཡོངས་སུ་སྦྱོང་བ་བྱས་པ་ལ། ཞེས་པར། གཉིས་ལས། དང་པོ་ནི། བྱང་ཕྱོགས་སོ་
བདུན་གྱི་ནང་ཚན་དུ་གྱུར་པའི་རྣམ་བྱང་གི་དབང་པོ་ལ་ལྔ་ཡོད་དེ། དེའི་ནང་ཚན་དུ་གྱུར་པའི་དད་པ།
བརྩོན་འགྲུས། དྲན་པ། ཏིང་ངེ་འཛིན། ཤེས་རབ་ཀྱི་དབང་པོ་རྣམས་སུ་ཡོད་པའི་ཕྱིར། གཉིས་པ་ལ།
ཁ་ཅིག །རང་འབྲས་འཕགས་ལམ་བསྐྱེད་པ་ལ་རང་དབང་དུ་གྱུར་པའི་ལམ་ཞུགས་ཀྱི་མཁྱེན་པ།



(23)
བྱང་ཕྱོགས་སོ་བདུན།
མཐའ་དཔྱོད་སྨད་ཆ།
བྱང་ཕྱོགས་སོ་བདུན་གྱི་ནང་ཚན་དུ་གྱུར་པའི་རྣམ་བྱང་གི་དབང་པོའི་མཚན་ཉིད་ཟེར་བ། མི་འཐད་
དེ༑ གཙོ་སེམས་ཀྱིས་བསྡུས་པའི་ཉན་ཐོས་ཀྱི་སྦྱོར་ལམ་མཚན་ཉིད་དེ་གང་ཞིག །མཚོན་བྱ་དེ་མ་
ཡིན་པའི་ཕྱིར། དང་པོ་དེར་ཐལ། རང་འབྲས་འཕགས་ལམ་རང་སྟོབས་ཀྱིས་བསྐྱེད་པའི་ལམ་
ཞུགས་ཀྱི་མཁྱེན་པ་ཡིན་པའི་ཕྱིར་ཏེ། དེས་ཉན་ཐོས་ཀྱི་མཐོང་ལམ་རང་སྟོབས་ཀྱིས་བསྐྱེད་པའི་
ཕྱིར༑ རྩ་རྟགས་གཉིས་པ་དེར་ཐལ། དེའི་ནང་ཚན་དུ་གྱུར་པའི་རྣམ་བྱང་གི་དབང་པོ་ཡིན་ན།
སེམས་བྱུང་ཡིན་དགོས་པའི་ཕྱིར་ཏེ། དད་པའི་དབང་པོ་ཡིན་ན། སེམས་བྱུང་ཡིན་དགོས་པ་གང་
ཞིག༑ གཞན་བཞི་ལའང་དེ་ལྟར་དགོས་པའི་ཕྱིར། དང་པོ་དེར་ཐལ། དེ་ཡིན་ན་དད་པ་ཡིན་དགོས་
པའི་ཕྱིར། ཁ་ཅིག །སེམས་བྱུང་བསྣན་ནས་འཇོག་པ་ཡང་མི་འཐད་དེ། དད་སོགས་དབང་པོ་ལྔ་པོ་
གང་རུ ང་མ་ཡིན་པའི་ཉན་ཐོས་ཀྱི་སྦྱོར་ལམ་གྱིས་བསྡུས་པའི་སེམས་བྱུ ང་དུ ་མ་ཡོད་པའི་ཕྱིར།
གཞན་ཡང་། མཚན་ཉིད་དེ་མི་འཐད་དེ། ཉན་ཐོས་མཐོང་ལམ་པའི་ཡོངས་འཛིན་དུ་གྱུར་པའི་
དམན་ལམ་སྔོན་མ་སོང་གི་བྱང་སེམས་ཚོགས་ལམ་པའི་མཁྱེན་པ་དེ། མཚན་ཉིད་དེ་ཡིན་པ་གང་
ཞིག །མཚོན་བྱ་དེ་མ་ཡིན་པའི་ཕྱིར། དང་པོ་དེར་ཐལ། དེ་འདྲའི་བྱང་སེམས་ཚོགས་ལམ་པས་ཉན་
ཐོས་མཐོང་ལམ་པ་རང་དབང་དུ་བསྐྱེད་པའི་ཕྱིར། དེར་ཐལ། དེ་དེའི་བདག་རྐྱེན་ཡིན་པའི་ཕྱིར་ཏེ།
དེ་དེའི་ཡོངས་འཛིན་ཡིན་པའི་ཕྱིར། རྩ་རྟགས་གཉིས་པ་དེར་ཐལ། དམན་ལམ་སྔོན་མ་སོང་གི་བྱང་
སེམས་ཀྱི་ཚོགས་ལམ་ཡིན་པའི་ཕྱིར། ཁ་ཅིག །རྣམ་བྱང་གི་དབང་པོ་ཡིན་ན། བྱང་ཕྱོགས་སོ་བདུན་
གྱི་ནང་ཚན་དུ་གྱུར་བའི་རྣམ་བྱང་གི་དབང་པོ་ཡིན་པས་ཁྱབ་ཟེར་བ། མི་འཐད་དེ། རྣམ་བྱང་གི་
དབང་པོ་རྒྱུད་ལྡན་གྱི་ལམ་མ་ཞུགས་ཀྱི་གང་ཟག་ཡོད་པའི་ཕྱིར། རང་ལུགས། སྦྱོར་ལམ་དྲོད་ཡན་
ཆད་ཐོབ་པའི་སྒོ་ནས་རང་འབྲས་འཕགས་ལམ་བསྐྱེད་པ་ལ་རང་དབང་དུ་གྱུར་པའི་དད་སོགས་
དབང་པོ་ལྔ་པོ་གང་རུང་དུ་གྱུར་པའི་མཁྱེན་པ། བྱང་ཕྱོགས་སོ་བདུན་གྱི་ནང་ཚན་དུ་གྱུར་པའི་རྣམ་



མཐའ་དཔྱོད་སྨད་ཆ།
བྱང་ཕྱོགས་སོ་བདུན།
(23)
བྱང་གི་དབང་པོའི་མཚན་ཉིད། དབྱེ་ན་ལྔ། ས་མཚམས་ཚོགས་ལམ་ཆུང་ངུ་ནས་སངས་རྒྱས་ཀྱི་སའི་
བར་དུ་ཡོད།།
། དྲོ་བ་ལ་སོགས་པ་ཐོབ་པ་ལ། ཞེས་པར། གཉིས་ལས། དང་པོ་ནི། བྱང་ཕྱོགས་སོ་བདུན་
གྱི་ནང་ཚན་དུ་གྱུར་པའི་རྣམ་བྱང་གི་སྟོབས་ལ་ལྔ་ཡོད་དེ། དེའི་ནང་ཚན་དུ་གྱུར་པའི་དད་པ་བརྩོན་
འགྲུས་དྲན་པ་ཏིང་ངེ་འཛིན་ཤེས་རབ་རྣམས་སུ་ཡོད་པའི་ཕྱིར། གཉིས་པ་ལ། ཁ་ཅིག །རང་གི་མི་
མཐུན་ཕྱོགས་ཀྱིས་བརྫི་བར་མི་ནུས་པའི་མཁྱེན་པ། རྣམ་བྱང་གི་སྟོབས་ཀྱི་མཚན་ཉིད་ཟེར་བ།
མི་འཐད་དེ། རྣམ་བྱང་གི་སྟོབས་རྒྱུད་ལྡན་གྱི་ལམ་མ་ཞུགས་ཀྱི་གང་ཟག་ཡོད་པའི་ཕྱིར། དེར་ཐལ།
བརྩོན་འགྲུས་ཀྱི་སྟོབས་རྒྱུད་ལྡན་གྱི་ལམ་མ་ཞུགས་ཀྱི་གང་ཟག་ཡོད་པའི་ཕྱིར། དེར་ཐལ། སྟོབས་
དྲུག་རྒྱུད་ལྡན་གྱི་ལམ་མ་ཞུགས་ཀྱི་གང་ཟག་ཡོད་པའི་ཕྱིར་ཏེ། ཞི་གནས་རྒྱུད་ལྡན་གྱི་དེ་ཡོད་པའི་
ཕྱིར༑ ཡང་ཁ་ཅིག །སྔ་མ་བྱང་ཕྱོགས་སོ་བདུན་གྱི་ནང་ཚན་དུ་གྱུར་པའི་རྣམ་བྱང་གི་སྟོབས་ཀྱི་
མཚན་ཉིད་ཟེར་བ། མི་འཐད་དེ། མཚན་ཉིད་དེར་གྱུར་པའི་གཙོ་སེམས་ཡོད། མཚོན་བྱ་དེ་ཡིན་ན་
སེམས་བྱུང་ཡིན་དགོས་པའི་ཕྱིར། དེར་ཐལ། དད་པའི་སྟོབས་སོགས་ལྔ་པོ་གང་རུང་ཡིན་ན།
སེམས་བྱུང་ཡིན་པས་ཁྱབ་པའི་ཕྱིར། དེར་ཐལ། སྟོབས་ལྔ་པོ་གང་རུང་ཡིན་ན། དབང་པོ་ལྔ་པོ་གང་
རུང་ཡིན་དགོས་པའི་ཕྱིར། རང་ལུགས་ནི། སྦྱོར་ལམ་བཟོད་པ་ཡན་ཆད་ཐོབ་པའི་སྒོ་ནས་རང་གི་
མི་མཐུན་ཕྱོགས་ཀྱིས་བརྫི་བར་མི་ནུས་པའི་དད་སོགས་དབང་པོ་ལྔ་པོ་གང་རུང་དུ་དམིགས་པའི་
མཁྱེན་པ། བྱང་ཕྱོགས་སོ་བདུན་གྱི་ནང་ཚན་དུ་གྱུར་པའི་རྣམ་བྱང་གི་སྟོབས་ཀྱི་མཚན་ཉིད། དབྱེ་ན་
ལྔ༑ ས་མཚམས་ཚོགས་ལམ་ཆུང་ངུ་ནས་སངས་རྒྱས་ཀྱི་སའི་བར་དུ་ཡོད།།
། དྲོ་བ་ལ་སོགས་པ་བཞི་རྟོག་པ་ལ། ཞེས་སོགས་ལ་གཉིས་ལས། དང་པོ་ནི། བྱང་
ཆུབ་ཡན་ལག་ལ་བདུན་ཡོད་དེ། དྲན་པ་ཡང་དག་བྱང་ཆུབ་ཀྱི་ཡན་ལག །ཆོས་རབ་ཏུ་རྣམ་འབྱེད།



(24)
བྱང་ཕྱོགས་སོ་བདུན།
མཐའ་དཔྱོད་སྨད་ཆ།
བརྩོན་འགྲུས། དགའ་བ། ཤིན་སྦྱངས། ཏིང་ངེ་འཛིན། བཏང་སྙོམས་ཡང་དག་བྱང་ཆུབ་ཀྱི་ཡན་ལག་
རྣམས་སུ་ཡོད་པའི་ཕྱིར། གཉིས་པ་ལ། ཁ་ཅིག །བདེན་བཞིའི་གནས་ལུགས་མངོན་སུམ་དུ་རྟོགས་
པའི་མཁྱེན་པ། བྱང་ཆུབ་ཡན་ལག་གི་མཚན་ཉིད། ཟེར་བ། མི་འཐད་དེ། ཉན་ཐོས་ཀྱི་མཐོང་ལམ་
སྡུག་བསྔལ་ཆོས་བཟོད་ཀྱིས་མ་ངེས་པའི་ཕྱིར། དེར་ཐལ། ཉན་ཐོས་ཀྱི་མཐོང་ལམ་བར་ཆད་མེད་
ལམ་ཡིན་ན། སྟོང་ཉིད་མངོན་སུམ་དུ་མ་རྟོགས་པས་ཁྱབ་ཅིང་། དེ་ཡིན་ན། བྱང་ཆུབ་ཡན་ལག་ཡིན་
དགོས་པའི་ཕྱིར། གཞན་ཡང་། དེ་མི་འཐད་དེ། འཕགས་རྒྱུད་ཀྱི་མཁྱེན་པ་ཡིན་ན། བྱང་ཆུབ་ཡན་
ལག་ཡིན་པས་ཁྱབ། འཕགས་པ་ཡིན་ན་སྟོང་ཉིད་རྟོགས་པས་མ་ཁྱབ་པའི་ཕྱིར། ཁོ་ན་རེ། འཕགས་
རྒྱུད་ཀྱི་མཁྱེན་པ་ཡིན་ན། བྱང་ཆུབ་ཡན་ལག་ཡིན་པས་མ་ཁྱབ་པར་ཐལ། དེ་ཡིན་ན་བྱང་ཆུབ་ཡན་
ལག་བདུན་པོ་གང་རུང་ཡིན་པས་མ་ཁྱབ་པའི་ཕྱིར། དེ་བདུན་པོ་གང་རུང་ཡིན་ན། དྲན་པ་དང་ཆོས་
རབ་ཏུ་རྣམ་འབྱེད་སོགས་བདུན་པོ་གང་རུང་ཡིན་པས་ཁྱབ་པའི་ཕྱིར། དད་པའི་དབང་པོ་སོགས་ལྔ་
པོ་གང་རུང་ཡིན་ན། དད་སོགས་ལྔ་པོ་གང་རུང་ཡིན་པས་ཁྱབ་པའི་ཕྱིར་ཟེར་ན། མ་ཁྱབ་བོ། །ཡང་
ཁོ་ན་རེ། བྱང་ཆུབ་ཡན་ལག་ཡིན་ན། འཕགས་རྒྱུད་ཀྱི་མཁྱེན་པ་ཡིན་མི་དགོས་པར་ཐལ། ལམ་མ་
ཞུགས་ན་བྱང་ཆུབ་ཡན་ལག་ཡོད་པའི་ཕྱིར། ལམ་མ་ཞུགས་ན་ལམ་ཤེས་ཀྱི་ཡན་ལག་ཡོད་པའི་ཕྱིར་
ཟེར་ན། མ་ཁྱབ་སྟེ། མདོ་བསྟན་བཅོས་ལས། ལམ་ཤེས་ཀྱི་ཡན་ལག་འཆད་པའི་ཚེ་ལམ་ཤེས་ཀྱི་
རྒྱུའི་སྒོ་ནས་བཤད་པ་ཡོད། བྱང་ཆུབ་ཡན་ལག་འཆད་པའི་ཚེ་དེ་ལྟར་བཤད་པ་མེད་པའི་ཕྱིར། རང་
ལུགས། རང་འབྲས་བྱང་ཆུབ་ཀྱི་རྒྱུར་གྱུར་པའི་འཕགས་རྒྱུད་ཀྱི་མཁྱེན་པ། བྱང་ཆུབ་ཡན་ལག་གི་
མཚན་ཉིད། དབྱེ་ན་བདུན། ས་མཚམས་ཚོགས་ལམ་ཆུང་ངུ་ནས་སངས་རྒྱས་ཀྱི་སའི་བར་དུ་ཡོད།
ཁོ་ན་རེ། ས་མཚམས་མི་འཐད་དེ། དེའི་མ་མཐའི་ས་མཚམས་མཐོང་ལམ་ནས་འཛིན་རིགས་པའི་
ཕྱིར་ཞེ་ན། སྐྱོན་མེད་དེ། དམན་ལམ་སྔོན་སོང་གི་དབང་དུ་བྱས་ན་ཚོགས་ལམ་ཆུང་ངུ་ནས་བཞག་



མཐའ་དཔྱོད་སྨད་ཆ།
འཇིག་རྟེན་ལས་འདས་པའི་ལམ།
(35)
ཆོག་པའི་ཕྱིར།།
༈ བདེན་པ་མཐོང་བ་ཡོངས་སུ་ཤེས་པ། ཞེས་སོགས་ལ། གཉིས་ལས། དང་པོ་ནི།
འཕགས་ལམ་ཡན་ལག་བརྒྱད་ཡོད་དེ། ཡང་དག་པའི་ལྟ་བ་འཕགས་ལམ་ཡན་ལག །ཡང་དག་
པའི་རྟོག་པ། ཡང་དག་པའི་ངག །ལས་ཀྱི་མཐའ། འཚོ་བ། ཡང་དག་པའི་རྩོལ་པ། དྲན་པ།
ཡང་དག་པའི་ཏིང་ངེ་འཛིན་འཕགས་ལམ་ཡན་ལག་རྣམས་སུ་ཡོད་པའི་ཕྱིར། གཉིས་པ་ལ། བདེན་
བཞིའི་གནས་ལུགས་མངོན་སུམ་དུ་རྟོགས་པའི་འཇིག་རྟེན་ལས་འདས་པའི་ལམ། འཕགས་ལམ་
ཡན་ལག་གི་མཚན་ཉིད་ཟེར་བ། མི་འཐད་དེ། ཉན་ཐོས་ཀྱི་མཐོང་ལམ་སྡུག་བསྔལ་ཆོས་བཟོད་
ཀྱིས་མ་ངེས་པའི་ཕྱིར་ཏེ། འཕགས་རྒྱུད་ཀྱི་མཁྱེན་པ་ཡིན་ན་འཕགས་ལམ་ཡན་ལག་ཡིན་དགོས་
པའི་ཕྱིར། ཁོ་ན་རེ། རྣམ་མཁྱེན་གྱི་རྣམ་པ་ཡིན་ན། ཉན་ཐོས་ལ་ཡོད་པ་དང་རྗེས་སུ་མཐུན་པའི་གཞི་
ཤེས་ཀྱི་རྣམ་པ་ཡིན་དགོས་པར་ཐལ། འཕགས་རྒྱུད་ཀྱི་མཁྱེན་པ་ཡིན་ན། འཕགས་ལམ་ཡན་ལག་
ཡིན་དགོས་པའི་ཕྱིར་ན། མ་ཁྱབ་བོ། །རང་ལུགས་ནི། རང་འབྲས་འཕགས་ལམ་གྱི་རྒྱུར་གྱུར་པའི་
འཕགས་རྒྱུད་ཀྱི་མཁྱེན་པ་འཕགས་ལམ་ཡན་ལག་གི་མཚན་ཉིད། དབྱེ་ན་བརྒྱུད། ས་མཚམས་སྔར་
བཞིན་ནོ།།
༈ འཇིག་རྟེན་ལས་འདས་པའི་ལམ་ལ། ཞེས་སོགས་ཀྱི་སྐབས་སུ་གཉིས་ལས། དང་པོ་ནི།
འཇིག་རྟེན་ལས་འདས་པའི་ལམ་ལ་སྒྲས་བརྗོད་རིགས་ཀྱི་སྒོ་ནས་དབྱེ་ན། དགུ་ཡོད་དེ། འཇིག་
རྟེན་ལས་འདས་པའི་ལམ་དུ་གྱུར་པའི་བསམ་གཏན་བཞི། དེར་གྱུར་པའི་གཟུགས་མེད་ཀྱི་སྙོམས་
འཇུག་བཞི། འདས་ལམ་གྱི་སྟོབས་ཀྱིས་ཐོབ་པའི་འགོག་པའི་སྙོམས་འཇུག་རྣམས་སུ་ཡོད་པའི་
ཕྱིར། ཁ་ཅིག །འཇིག་རྟེན་ལས་འདས་པའི་ལམ་ལ་དགུ་ཡོད་དེ། བསམ་གཏན་བཞི། གཟུགས་
མེད་བཞི། འགོག་སྙོམས་རྣམས་སུ་ཡོད་པའི་ཕྱིར་ཟེར་བ། མི་འཐད་དེ། བསམ་གཏན་བཞི།



(26)
འཇིག་རྟེན་ལས་འདས་པའི་ལམ་
མཐའ་དཔྱོད་སྨད་ཆ།
གཟུགས་མེད་བཞི་འདས་ལམ་མ་ཡིན། འགོག་སྙོམས་ཀྱང་འདས་ལམ་མ་ཡིན་པའི་ཕྱིར། དང་པོ་
དེར་ཐལ། དེ་བརྒྱད་རྒྱུད་ལྡན་གྱི་ཕྱི་རོལ་པ་ཡོད་པའི་ཕྱིར། ཕྱི་མ་དེར་ཐལ། འགོག་སྙོམས་ཤེས་པ་
མ་ཡིན་པའི་ཕྱིར་དང༌། དེ་ལས་ཉམས་པའི་གང་ཟག་ཀྱང་ཡོད་པའི་ཕྱིར། གཉིས་པ་དེར་ཐལ། མིའི་
རྟེན་ཅན་གྱི་ཕྱིར་མི་འོང་ལུས་མངོན་བྱེད། ལས་ཉོན་གྱི་དབང་གིས་གཟུགས་ཁམས་སུ་སྐྱེ་བ་ལེན་པ་
ཡོད་པའི་ཕྱིར། ཁ་ཅིག །འཇིག་རྟེན་ལས་འདས་པའི་ལམ་ལ་སྒྲས་བརྗོད་རིགས་ཀྱི་སྒོ་ནས་དབྱེ་ན་
དགུ་ཡོད་དེ། འཇིག་རྟེན་ལས་འདས་པའི་ལམ་གྱི་ངོ་བོར་གྱུར་པའི་བསམ་གཏན་བཞི། དེའི་ངོ་བོར་
གྱུར་པའི་གཟུགས་མེད་བཞི་འགོག་སྙོམས་རྣམས་སུ་ཡོད་པའི་ཕྱིར་ཟེར་ན། མི་འཐད་དེ། འཇིག་
རྟེན་ལས་འདས་པའི་ལམ་གྱི་ངོ་བོ་ཡིན་ན། འཇིག་རྟེན་ལས་འདས་པའི་ལམ་ཡིན་པས་མ་ཁྱབ་པའི་
ཕྱིར༔ འཇིག་རྟེན་ལས་འདས་པའི་ལམ་གྱི་ཆོས་ཉིད་ཀྱིས་མ་ངེས་པའི་ཕྱིར།།
། གཉིས་པ་ལ། འགོག་སྙོམས་སྐྱེ་བའི་རྟེན་དང་། བརྟེན་པ་འགོག་སྙོམས་བཤད་པ་
གཉིས། དང་པོ་ལ། ལུས་རྟེན་དང་། སེམས་རྟེན་གཉིས། དང་པོ་ནི། ཁ་ཅིག །འགོག་སྙོམས་དངོས་
སུ་གསར་དུ་སྐྱེ་བའི་ལུས་རྟེན་ཅན་གྱི་གང་ཟག་ཡིན་ན་མི་ཡིན་པས་ཁྱབ་སྟེ། མཛོད་ལས། འགོག་པ་
དང་པོ་མིའི་ནང་དུ། །ཞེས་དང་། ཀུན་བཏུས་ལས། འགོག་པའི་སྙོམས་པར་འཇུག་པ་ནི་འཇིག་རྟེན་
ལས་འདས་པ་སྟེ། མི་རྣམས་ཀྱི་ནང་དུ་མངོན་པར་སྒྲུབ་བོ། །ཞེས་གསུངས་པའི་ཕྱིར་ཞེ་ན། འོ་ན།
འདོད་ལྷའི་རྟེན་ཅན་གྱི་ཕྱིར་མི་འོང་ལུས་མངོན་བྱེད་དེ། མིའི་རྟེན་ལ་འགོག་སྙོམས་ཐོབ་པ་སྔོན་སོང་
ཡིན་པར་ཐལ། དེ་ཡོད། འདོད་ལྷའི་རྟེན་ལ་འགོག་སྙོམས་དངོས་སུ་གསར་དུ་སྐྱེ་བ་མེད་པའི་ཕྱིར།
དང་པོ་དེར་ཐལ། རྒྱལ་པོའི་སྲས་ལས། འགོག་སྙོམས་ལ་གནས་པའི་ལུས་རྟེན་ལ་གླིང་གསུམ་གྱི་མི་
དང་འདོད་ལྷ་རིགས་དྲུག་གཟུགས་ཁམས་གནས་རིགས་བཅུ་དྲུག་གི་ལྷ་སྟེ་ཉེར་ལྔ་བཤད་པའི་ཕྱིར།
གཉིས་པ་དེར་ཐལ། རྩ་བའི་དམ་བཅའ་དེའི་ཕྱིར། རྩ་བར་འདོད་ན། འདོད་པར་ལས་ཉོན་གྱིས་སྐྱེ་



མཐའ་དཔྱོད་སྨད་ཆ།
འགོག་སྙོམས་སྐྱེ་བའི་རྟེན།
(27)
བ་ལེན་པའི་ཕྱིར་མི་འོང་ཡོད་པར་ཐལ། འདོད་པའི་ཕྱིར། ཁ་ཅིག །སྐྱོན་མེད་དེ། ལུང་གཉིས་ཀྱི་
དོན་གཟུགས་ཀྱི་རྟེན་ཅན་གྱི་ཕྱིར་མི་འོང་ལུས་མངོན་བྱེད་ཡིན་ན། མིའི་རྟེན་ལ་འགོག་སྙོམས་ཐོབ་པ་
སྔོན་སོང་ཡིན་དགོས་པ་ལ་དགོངས་པའི་ཕྱིར་ཟེར་བ། མི་རིགས་ཏེ། འདོད་ལྷའི་རྟེན་ཅན་གྱི་ཕྱིར་
མི་འོང་ལུས་མངོན་བྱེད་ཀྱི་རྟོགས་པ་སྔོན་སོང་གི་གཟུགས་ཀྱི་རྟེན་ཅན་གྱི་ཕྱིར་མི་འོང་ལུས་མངོན་
བྱེད་ཡོད་པའི་ཕྱིར། རང་ལུགས། ལུང་དེ་གཉིས་ཀྱི་དོན་བཤད་དུ་ཡོད་དེ། གཟུགས་ཀྱི་རྟེན་ཅན་གྱི་
ཕྱིར་མི་འོང་ལུས་མངོན་བྱེད་ཕལ་ཆེ་བ་མིའི་རྟེན་ལ་འགོག་སྙོམས་ཐོབ་པ་སྔོན་སོང་གི་དབང་དུ་བྱས་
པའི་ཕྱིར། སྐྱེས་ཟིན་གནས་པའི་རྟེན་ལ། ཁ་ཅིག །འདོད་གཟུགས་གཉིས་ན་ཡོད་ཀྱི་གཟུགས་མེད་
ཁམས་སུ་འགོག་སྙོམས་ལ་སྙོམས་པར་འཇུག་པ་མེད་དེ། མཛོད་ལས། གཉིས་ཀ་འདོད་དང་
གཟུགས་རྟེན་ཅན། །ཞེས་དང་། ཀུན་བཏུས་ལས་མི་རྣམས་ཀྱི་ནང་དུ་མངོན་པར་སྒྲུབ་ནས་མི་རྣམས་
ཀྱི་ནང་དུའམ། གཟུགས་ཀྱི་ཁམས་སུ་མངོན་དུ་བྱེད་དོ། །གཟུགས་མེད་པའི་ཁམས་རྣམས་སུ་ནི་འདི་
མངོན་དུ་འགྱུར་བ་མེད་དེ། ཞི་བའི་རྣམ་པར་ཐར་པའི་རྣམ་པར་སྨིན་པས་གནས་པ་རྣམས་ནི་དེ་ལ་
འབད་པའི་རྩོམ་པ་མེད་པའི་ཕྱིར། ཞེས་གསུངས་པའི་ཕྱིར་ཞེ་ན། མི་འཐད་དེ། གཟུགས་མེད་ཀྱི་རྟེན་
ཅན་གྱི་ཕྱིར་མི་འོང་ལུས་མངོན་བྱེད་དང༌། གཉིས་ཀའི་ཆ་ལས་རྣམ་པར་གྲོལ་བའི་ཉན་ཐོས་དགྲ་
བཅོམ་ཡོད། ཕྱིར་མི་འོང་ལུས་མངོན་བྱེད་ཡིན་ན། རྣམ་ཐར་བརྒྱད་ཐོབ་པས་ཁྱབ། གཉིས་ཀའི་ཆ་
ལས་རྣམ་པར་གྲོལ་བའི་ཉན་ཐོས་དགྲ་བཅོམ་ཡིན་ན་ཡང་རྣམ་ཐར་བརྒྱད་ཐོབ་པས་ཁྱབ་པའི་ཕྱིར།
གཉིས་པ་དེར་ཐལ། མཛོད་ལས། འགོག་པ་ཐོབ་པའི་ཕྱིར་མི་འོང་། །ལུས་ཀྱི་མངོན་སུམ་བྱེད་པར་
འདོད། ཅེས་དང་། ཀུན་བཏུས་ལས། ལུས་ཀྱི་མངོན་སུམ་དུ་བྱེད་པ་གང་ཞེ་ན། གང་སློབ་པ་རྣམ་
པར་ཐར་པ་བརྒྱད་ལ་བསམ་གཏན་པའི་གང་ཟག་གོ །ཞེས་གསུངས་པའི་ཕྱིར། གཉིས་པ་དེར་ཐལ།
མཛོད་ལས། འགོག་ཐོབ་གཉིས་ཀ་ལས་རྣམ་གྲོལ། །ཞེས་དང་། ཀུན་བཏུས་ལས། གཉིས་ཀའི་ཆ་



(28)
འགོག་སྙོམས་སྐྱེ་བའི་རྟེན།
མཐའ་དཔྱོད་སྨད་ཆ།
ལས་རྣམ་པར་གྲོལ་བ་གང་ཞེ་ན། གང་ཟག་པ་ཟད་པ་རྣམ་པར་ཐར་པ་བརྒྱད་ལ་བསམ་གཏན་པའི་
གང་ཟག་གོ །ཞེས་གསུངས་པའི་ཕྱིར། རང་ལུགས། མངོན་པ་གོང་འོག་གི་ལུང་སྔ་མ་གཉིས་ཀྱི་
དོན་བཤད་དུ་ཡོད་དེ། ཚོར་འདུ་རགས་པས་སྐྱོ་ནས་དེ་ཞི་བའི་དོན་དུ་འགོག་སྙོམས་ལ་སྙོམས་པར་
འཇུག་པ་གཟུགས་མེད་ཁམས་ན་མེད་པ་ལ་དགོངས་པའི་ཕྱིར། གཉིས་པ་སེམས་རྟེན་ལ། ཁ་ཅིག།
འགོག་སྙོམས་སྐྱེད་བྱེད་ཀྱི་སྲིད་རྩེའི་དངོས་གཞིའི་སྙོམས་འཇུག་དེ། དེའི་སེམས་རྟེན་ཡིན་ཟེར་བ།
མི་འཐད་དེ། དེའི་སེམས་རྟེན་དུ་གྱུར་པའི་ཁམས་གསུམ་གྱི་སེམས་གང་ཡང་མེད་པའི་ཕྱིར། དེར་
ཐལ༑ དེ་ཤེས་པ་མ་ཡིན་པའི་ཕྱིར། མ་ཁྱབ་ན། སངས་རྒྱས་འཕགས་པའི་སེམས་རྟེན་ཡོད་པར་
ཐལ༑ མ་ཁྱབ་པ་དེའི་ཕྱིར། འདོད་ན། མ་བཤད་དོ། །རང་ལུགས། ཁམས་གསུམ་གྱི་སེམས་ཀྱི་ནང་
ནས་སྲིད་རྩེའི་སེམས་ཀྱིས་འགོག་སྙོམས་འདྲེན་པ་ཡོད་པ་ལ་དགོངས་ནས་སེམས་རྟེན་དུ་བཤད་པ་
ཡིན་ཏེ། མཛོད་ལས་འགོག་པའི་སྙོམས་པར་འཇུག་པའོ། །ཕྲ་བ་ཕྲ་བའི་མཇུག་ཐོགས་སུ། ཞེས་
དང་༑ ཀུན་བཏུས་ལས། སྲིད་པའི་རྩེ་མོ་ལས་གྱེན་དུ་བསྐྱོད་པ། ཞེས་གསུངས་པའི་ཕྱིར། དེ་ཡང་
ཐོག་མར་འགོག་སྙོམས་ལ་སྙོམས་པར་འཇུག་པའི་དབང་དུ་བྱས་ཀྱི། རྣམ་པ་ཐམས་ཅད་དུ་ངེས་པ་
མ་ཡིན་ཏེ། བྱང་སེམས་འཕགས་པས་བསམ་གཏན་དང་པོ་ལས་ལངས་མ་ཐག་ཏུ། སྙོམས་འཇུག་
གཞན་བར་དུ་མ་རྒྱུ ད་པར་འགོག་པ་ལ་སྙོམས་པར་འཇུག་པ་ཡོད་པའི་ཕྱིར། དེར་ཐལ། བྱང་
འཕགས་ཀྱིས་ཡར་སོང་བསམ་གཏན་དང་པོ་ལ་འགོག་པ་སྤེལ་ནས་སྙོམས་པར་འཇུག་པའི་ཐོད་
རྒལ་གྱི་ཏིང་ངེ་འཛིན་ཡོད་པའི་ཕྱིར། གཞན་ཡང་འགོག་པ་ལས་ལྡང་བའི་ལྡང་སེམས་ངེས་པར་
སྲིད་རྩེའི་སེམས་ལ་བྱེད་དགོས་པར་ཐལ། རྩ་བའི་དམ་བཅའ་དེའི་ཕྱིར། འདོད་ན། བྱང་འཕགས་
ཀྱིས་འགོག་སྙོམས་ལས་ལྡང་བའི་ཚེ། སྲིད་རྩེའི་སེམས་མངོན་དུ་མ་བྱས་པར་འགོག་སྙོམས་ལས་
ལྡང་མི་ནུས་པར་ཐལ། འདོད་པའི་ཕྱིར། འདོད་ན། བྱང་འཕགས་ཀྱིས་ཡར་སོང་བསམ་གཟུགས་



མཐའ་དཔྱོད་སྤྱད་ཆ།
བརྟེན་པ་འགོག་སྙོམས་བཤད་པ།
(29)
བརྒྱད་ལ་འགོག་པ་སྤེལ་བའི་ཚེ། སྤྲེལ་གཞི་བརྒྱད་དང་སྤེལ་ཆོས་འགོག་པའི་བར་དུ་སྲིད་རྩེའི་
སེམས་རེ་རེ་ངེས་པར་མངོན་དུ་བྱེད་དགོས་པར་ཐལ། འདོད་པའི་ཕྱིར། འདོད་མི་ནུས་ཏེ། ཡར་སོང་
ལ་འགོག་པ་སྤེལ་བའི་ཐོད་རྒལ་ལ་གནས་བཅུ་དྲུག་ཏུ་ངེས་པའི་ཕྱིར། གཞན་ཡང་། འདོད་སེམས་
ལ་བརྟེན་ནས་འགོག་པ་ལ་སྙོམས་པར་འཇུག་ནུས་པ་མེད་པར་ཐལ། རྩ་བའི་ཁས་ལེན་དེའི་ཕྱིར།
འདོད་མི་ནུས་ཏེ། མར་འོང་སྙོམས་འཇུག་དགུ་ལ་འདོད་སེམས་སྤེལ་བའི་ཐོད་རྒལ་གྱི་ཏིང་ངེ་
འཛིན་ཡོད་པའི་ཕྱིར།།
༈ གཉིས་པ་བརྟེན་པ་འགོག་སྙོམས་བཤད་པ་ལ། དགག་གཞི་ཡིད་ཀྱི་རྣམ་ཤེས་ཀྱི་སྟེང་དུ་
དགག་བྱ་ཚོགས་དྲུག་རགས་པ་འཁོར་བཅས་བཀག་པའི་ལྡན་མིན་འདུ་བྱེད་དེ། འགོག་སྙོམས་ཀྱི་
མཚན་ཉིད་ཟེར། ཁ་ཅིག །དེ་མི་རིགས་ཏེ། གཟུགས་ཁམས་པའི་གང་ཟག་གི་རྒྱུད་ཀྱི་འགོག་སྙོམས་
དེ་འགོག་སྙོམས་གང་ཞིག །མཚན་ཉིད་དེ་མ་ཡིན་པའི་ཕྱིར། ཕྱི་མ་གྲུབ་སྟེ། གཟུགས་ཁམས་པའི་
གང་ཟག་གི་རྒྱུད་ལ་རྣམ་ཤེས་ཚོགས་དྲུག་མེད་པའི་ཕྱིར། དེར་ཐལ། དེའི་རྒྱུད་ལ་སྣའི་རྣམ་ཤེས་
དང་ལྕེའི་རྣམ་ཤེས་མེད་པའི་ཕྱིར། དེར་ཐལ། གཟུགས་ཀྱི་སས་བསྡུས་ཀྱི་དྲི་རོ་མེད་པའི་ཕྱིར་ཟེར།
འོ་ན། སངས་འཕགས་དེ་ཡིད་ཀྱི་རྣམ་ཤེས་ཀྱི་སྟེང་དུ་སྒྲིབ་གཉིས་བཀག་པའི་གང་ཟག་མ་ཡིན་པར་
ཐལ༔ དེའི་ཐུགས་རྒྱུད་ལ་སྒྲིབ་གཉིས་མེད་པའི་ཕྱིར། ཁྱབ་པ་ཁས། ཁོ་ན་རེ། དེའི་རྒྱུད་ལ་སྣའི་
རྣམ་ཤེས་དང་ལྕེའི་རྣམ་ཤེས་ཡོད་པར་ཐལ། དེའི་རྒྱུད་ལ་སྣའི་དབང་པོ་དང་། ལྕེའི་དབང་པོ་ཡོད་
པའི་ཕྱིར་ཟེར་ན། མ་ཁྱབ། རྟགས་དེར་ཐལ། མཛོད་ལས། གཟུགས་ཀྱི་ཁམས་ན་བཅུ་བཞིའོ།།
དྲི་དང་རོ་དང་སྣ་དང་ནི། །ལྕེ་ཡི་རྣམ་ཤེས་ཁམས་མ་གཏོགས། །ཞེས་གསུངས་པའི་ཕྱིར། རང་ལུགས་
ཀྱི་སྐྱོན་ནི། རྩ་བའི་མཚན་ཉིད་དེ་མི་འཐད་དེ། འགོག་སྙོམས་དེ་དེ་མ་ཡིན་པའི་ཕྱིར། དེར་ཐལ། འདུ་
ཤེས་མེད་པའི་སྙོམས་འཇུག་དེ་དེ་མ་ཡིན་པ་གང་ཞིག །རྒྱུ་མཚན་མཚུངས་པའི་ཕྱིར། དང་པོ་མ་གྲུབ་



(30)
བརྟེན་པ་འགོག་སྙོམས་བཤད་པ།
མཐའ་དཔྱོད་སྨད་ཆ།
ན༑ དེ་ཆོས་ཅན། འགོག་སྙོམས་ཡིན་པར་ཐལ། མཚན་ཉིད་དེའི་ཕྱིར། ཁྱབ་པ་ཁས། འདོད་ན།
རང་ཐོབ་བྱེད་ཀྱི་འདས་ལམ་གྱི་སྟོབས་ཀྱིས་ཐོབ་པར་ཐལ། འདོད་པའི་ཕྱིར། གཞན་ཡང་། རྩ་བའི་
དེ་མི་འཐད་དེ། སངས་རྒྱས་འཕགས་པའི་ཐུགས་རྒྱུད་ཀྱི་འགོག་སྙོམས་མཚན་ཉིད་དེ་མ་ཡིན་པའི་
ཕྱིར༑ དེའི་ཐུགས་རྒྱུད་ལ་ཚོགས་དྲུག་རགས་པ་ཡོད་པའི་ཕྱིར། དེའི་ཐུགས་རྒྱུད་ལ་ཚོགས་དྲུག་
མངོན་གྱུར་བ་ཡོད་པའི་ཕྱིར། དེའི་ཐུགས་རྒྱུད་ལ་ཚོགས་དྲུག་ཡོད་པའི་ཕྱིར། ཁོ་ན་རེ། དེའི་ཐུགས་
རྒྱུད་ཀྱི་ཡིད་ཀྱི་རྣམ་ཤེས་ཡིན་ན་ཡིད་ཀྱི་རྣམ་ཤེས་རགས་པ་ཡིན་དགོས་པར་ཐལ། དེའི་ཐུགས་རྒྱུད་
ལ་དེ་རགས་པ་ཡོད་པའི་ཕྱིར། འདོད་ན། དེའི་ཐུགས་རྒྱུད་ལ་ཡིད་ཀྱི་རྣམ་ཤེས་ཕྲ་མོ་མེད་པར་ཐལ།
འདོད་པའི་ཕྱིར་ན། མ་ཁྱབ་སྟེ། དེའི་ཐུགས་རྒྱུད་ཀྱི་ཡིད་ཀྱི་རྣམ་ཤེས་ཕྲ་རགས་གཉིས་དོན་གཅིག་
པའི་ཕྱིར། དེའི་ཐུགས་རྒྱུད་ཀྱི་ཀུན་རྫོབ་གཟུགས་སྒྲ་སོགས་དངོས་ཡུལ་དུ་བྱེད་པའི་ཡིད་ཀྱི་རྣམ་ཤེས་
དང་། དེའི་ཐུགས་རྒྱུད་ཀྱི་དོན་དམ་དངོས་ཡུལ་དུ་བྱེད་པའི་ཡིད་ཀྱི་རྣམ་ཤེས་རྣམས་དོན་གཅིག་པའི་
ཕྱིར༑ ཁྱབ་སྟེ། བྱང་འཕགས་ཀྱི་རྒྱུད་ཀྱི་དོན་དམ་དངོས་ཡུལ་དུ་བྱེད་པའི་ཡིད་ཀྱི་རྣམ་ཤེས་དང༌།
ཀུན་རྫོབ་དངོས་ཡུལ་དུ་བྱེད་པའི་ཡིད་ཀྱི་རྣམ་ཤེས་འགལ་ན། དེའི་རྒྱུད་ཀྱི་ཡིད་ཀྱི་རྣམ་ཤེས་ཕྲ་
རགས་གཉིས་འགལ་བས་ཁྱབ་པའི་ཕྱིར། ཁོ་ན་རེ། སངས་འཕགས་ཀྱི་ཐུགས་རྒྱུད་ལ་མ་ཞི་བའི་
རྣམ་ཤེས་ཡོད་པར་ཐལ། དེའི་ཐུགས་རྒྱུད་ལ་ཚོགས་དྲུག་རགས་པ་ཡོད་པའི་ཕྱིར་ན། མ་ཁྱབ།
འདོད་ན། དེའི་ཐུགས་རྒྱུད་ལ་སྐྱོན་དང་བཅས་པའི་རྣམ་ཤེས་ཡོད་པར་ཐལ་ལོ། །ཞེ་ན། འོ་ན། མཐོང་
ལམ་བར་ཆད་མེད་ལམ་ལ་གནས་པའི་སེམས་དཔའི་རྒྱུད་ལ་མ་ཞི་བའི་ཤེས་པ་ཡོད་པར་ཐལ །
དེའི་རྒྱུད་ལ་ཡིད་ཤེས་རགས་པ་ཡོད་པའི་ཕྱིར། ཁྱབ་པ་ཁས། མ་གྲུབ་ན། དེར་ཐལ། དེའི་རྒྱུད་ཀྱི་
མཐོང་ལམ་བར་ཆད་མེད་ལམ་ཉམས་སུ་མྱོང་བའི་རང་རིག་དེ་དེ་ཡིན་པའི་ཕྱིར། དེར་ཐལ། དེ་ཡིད་
ཤེས་གང་ཞིག །དེ་ཡིད་ཤེས་ཕྲ་མོ་མ་ཡིན་པའི་ཕྱིར། དང་པོ་དེར་ཐལ། རང་རིག་ཡིན་པའི་ཕྱིར།



མཐའ་དཔྱོད་སྨད་ཆ།
བརྟེན་པ་འགོག་སྙོམས་བཤད་པ།
(31)
གཉིས་པ་མ་གྲུབ་ན། དོན་དམ་བདེན་པ་ལ་གཉིས་སྣང་ནུབ་པར་ཐལ་ལོ། །ཁ་ཅིག །འདས་ལམ་གྱི་
སྟོབས་ཀྱིས་ཐོབ་པའི་ཡིད་ཀྱི་རྣམ་ཤེས་ཀྱི་སྟེང་དུ་ཚོར་འདུ་རགས་པ་བཀག་པའི་ལྡན་མིན་འདུ་བྱེད།
འགོག་སྙོམས་ཀྱི་མཚན་ཉིད་ཟེར་བ། མི་རིགས་ཏེ། འགོག་པ་ལ་རྩེ་གཅིག་ཏུ་མཉམ་པར་བཞག་
པའི་ཉན་ཐོས་ཡོད་པ་གང་ཞིག །དེ་མཚན་ཉིད་དེ་ཡིན་པའི་ཕྱིར། དེར་ཐལ། འགོག་པ་ལ་སྙོམས་
པར་འཇུག་པའི་སྟོབས་ཀྱིས་ཡིད་ཀྱི་རྣམ་ཤེས་ཀྱི་སྟེང་དུ། ཚོར་འདུ་རགས་པ་བཀག་པའི་ལྡན་མིན་
འདུ་བྱེད་ཡིན་པའི་ཕྱིར་ཏེ། དེ་ཡོད་པའི་ཕྱིར། ཡང་ཁ་ཅིག །འདས་ལམ་གྱི་སྟོབས་ཀྱིས་ཐོབ་པའི་
ཡིད་ཀྱི་རྣམ་ཤེས་ཀྱི་སྟེང་དུ་ཚོར་འདུ་རགས་པ་བཀག་པའི་རབ་ཏུ་ཕྱེ་བའི་ལྡན་མིན་འདུ་བྱེད་ཀྱིས་
བསྡུས་པའི་འཕགས་རྒྱུད་ཀྱི་ཡོན་ཏན། དེའི་མཚན་ཉིད་ཟེར་བ། མི་རིགས་ཏེ། སངས་འཕགས་ཀྱི་
ཐུགས་རྒྱུད་ཀྱི་འགོག་སྙོམས་ཀྱིས་མ་ངེས་པའི་ཕྱིར། སྔར་བཞིན་སྒྲུབ། ཡང་ཁ་ཅིག །དགག་གཞི་
ཀུན་གཞིའི་སྟེང་དུ་དགག་བྱ་རྣམ་ཤེས་ཚོགས་བདུན་བཀག་པའི་ལྡན་མིན་འདུ་བྱེད་དེའི་མཚན་ཉིད་
ཟེར་བ། མི་འཐད་དེ། སློབ་དཔོན་གྱི་འགྲེལ་ཆེན་དུ། ལང་གཤེགས་ཀྱི་ལུང་། རྣམ་པར་ཤེས་པ་
བརྒྱད་ཉིད་དང་། །ཞེས་པ་ཙམ་མ་གཏོགས། ཀུན་གཞི་ཉོན་ཡིད་ཀྱི་བཤད་པ་ཟུར་ཙམ་ཡང་མེད་པའི་
ཕྱིར༑ ཀུན་གཞི་དང་ཉོན་ཡིད་བཞེད་པ་རྣམས་ཀྱི་ལྟར་ནའང་། ཀུན་གཞིའི་རྣམ་ཤེས་ཡིན་ན་ཡིད་ཀྱི་
རྣམ་ཤེས་ཡིན་པས་ཁྱབ་སྟེ། དེ་ཡིན་ན་རང་གི་ཐུན་མོང་མ་ཡིན་པའི་བདག་རྐྱེན་དུ་གྱུར་པའི་ཡིད་
དབང་ལས་བྱུང་བས་ཁྱབ་པའི་ཕྱིར་ཏེ། ཡིད་ཡིན་ན་ཡིད་དབང་ཡིན་པས་ཁྱབ་པའི་ཕྱིར། ཡང་ཁ་
ཅིག །ཡིད་ཀྱི་རྣམ་ཤེས་ཀྱི་སྟེང་དུ། ཚོར་འདུ་རགས་པ་འགོག་བྱེད་ཀྱི་རིགས་སུ་གནས་པའི་ལྡན་
མིན་འདུ་བྱེད་ཀྱིས་བསྡུས་པའི་འཕགས་པའི་ཡོན་ཏན། དེའི་མཚན་ཉིད་ཡིན་གསུངས། འོ་ན། ཡིད་
ཀྱི་རྣམ་ཤེས་ཀྱི་སྟེང་དུ་ཚོར་འདུ་རགས་པ་འགོག་བྱེད་ཀྱི་རིགས་སུ་གནས་པའི་གང་ཟག་མེད་པར་
ཐལ༑ འགོག་སྙོམས་ལ་སྙོམས་པར་འཇུག་པའི་ཉན་ཐོས་དེ་དེ་མ་ཡིན་པའི་ཕྱིར། མ་གྲུབ་ན་སོང་།



(32)
བརྟེན་པ་འགོག་སྙོམས་བཤད་པ།
མཐའ་དཔྱོད་སྨད་ཆ།
འདོད་ན། དེ་ཡིད་ཀྱི་རྣམ་ཤེས་ཀྱི་སྟེང་དུ་ཚོར་འདུ་རགས་པ་འགོག་བྱེད་ཀྱི་རིགས་སུ་གནས་པའི་
ལྡན་མིན་འདུ་བྱེད་ཀྱིས་བསྡུས་པའི་འཕགས་པ་ཡིན་པར་ཐལ། མ་གྲུབ་པ་དེའི་ཕྱིར། འདོད་ན། དེ་
འདྲའི་འཕགས་པ་ཡོད་པར་ཐལ། འདོད་པའི་ཕྱིར། འདོད་ན། འཕགས་པ་དེའི་སྟེང་གི་མི་རྟག་པ་
ཆོས་ཅན། འགོག་སྙོམས་ཡིན་པར་ཐལ། མཚན་ཉིད་དེའི་ཕྱིར། མ་གྲུབ་ན། དེ་འདྲའི་འཕགས་པ་
ཆོས་ཅན། ཁྱོད་ཀྱི་སྟེང་གི་མི་རྟག་པ་ཁྱོད་ཀྱི་ཡོན་ཏན་ཡིན་པར་ཐལ། ཁྱོད་འདུས་བྱས་ཡིན་པའི་
ཕྱིར༑ རང་ལུགས། རང་ཐོབ་བྱེད་ཀྱི་ཐབས་སུ་གྱུར་པའི་འདས་ལམ་གྱི་སྟོབས་ཀྱིས་ཐོབ་པའི་
མཐར་གནས་སྙོམས་འཇུག་དགུའི་ནང་ཚན་ཡང་ཡིན། ཡིད་ཀྱི་རྣམ་ཤེས་ཀྱི་སྟེང་དུ་ཚོར་འདུ་རགས་
པ་འགོག་བྱེད་ཀྱི་རིགས་སུ་གནས་པའི་ལྡན་མིན་འདུ་བྱེད་ཀྱང་ཡིན་པའི་གཞི་མཐུན་དུ་གྱུར་པའི་
འཕགས་པའི་ཡོན་ཏན། འགོག་སྙོམས་ཀྱི་མཚན་ཉིད་ཡིན་བྱས་པ་ལ། ཁོ་ན་རེ། འགོག་སྙོམས་ཆོས་
ཅན༑ ལྡན་མིན་འདུ་བྱེད་མ་ཡིན་པར་ཐལ། ཤེས་པ་ཡིན་པའི་ཕྱིར། དེར་ཐལ། སྙོམས་འཇུག་ཡིན་
པའི་ཕྱིར། དེར་ཐལ། འགོག་སྙོམས་ཡིན་པའི་ཕྱིར་ཟེར་ན། མ་ཁྱབ། དེར་ཐལ། སྙོམས་འཇུག་
བཏགས་པ་བ་ཡིན་པའི་ཕྱིར། གཞན་ཡང་། ཤེས་པ་དང་ལྡན་མིན་འདུ་བྱེད་འགལ་བར་འདོད་པ་མི་
འཐད་དེ། སེམས་སེམས་བྱུང་གང་རུང་མ་ཡིན་པའི་ལྡན་མིན་འདུ་བྱེད་ཡོད་པའི་ཕྱིར། དེར་ཐལ།
དེ་ཡིན་ན་འདུ་བྱེད་ཀྱི་ཕུང་པོ་ཡིན་དགོས། དེ་ཡིན་ན་མཚུངས་ལྡན་འདུ་བྱེད་ཀྱི་ཕུང་པོ་མ་ཡིན་དགོས་
པའི་ཕྱིར། དང་པོ་དེར་ཐལ། དེ་ཡིན་ན་ཕུང་པོ་ལྔ་པོ་གང་རུང་ཡིན་དགོས། ཕུང་པོ་གཞན་བཞི་གང་
རུང་མ་ཡིན་དགོས་པའི་ཕྱིར། དང་པོ་དེར་ཐལ། འདུས་བྱས་ཡིན་ན་དེ་ཡིན་དགོས་པའི་ཕྱིར། དེར་
ཐལ༑ མཛོད་ལས། འདུས་བྱས་ཆོས་རྣམས་དེ་དག་ཀྱང་། །གཟུགས་ལ་སོགས་པའི་ཕུང་པོ་ལྔ།
ཞེས་གསུངས་པའི་ཕྱིར། ཡང་ཁོ་ན་རེ། སངས་རྒྱས་འཕགས་པའི་ཐུགས་རྒྱུད་ཀྱི་འགོག་སྙོམས་ཆོས་
ཅན། ལྡན་མིན་འདུ་བྱེད་མ་ཡིན་པར་ཐལ། འཇིག་རྟེན་ལས་འདས་པའི་ལམ་ཡིན་པའི་ཕྱིར། དེར་



མཐའ་དཔྱོད་སྨད་ཆ།
བརྟེན་པ་འགོག་སྙོམས་བཤད་པ།
(33)
ཐལ༑ ཡེ་ཤེས་ཆོས་སྐུ་ཡིན་པའི་ཕྱིར། དེར་ཐལ། སྙོམས་འཇུག་དགུ་ཡི་བདག་ཉིད་དང་། །ཆོས་ཀྱི་
སྐུ་ཞེས་བརྗོད་པ་ཡིན། །ཞེས་གསུངས་པའི་ཕྱིར་ཟེར་ན། མ་ཁྱབ་སྟེ། དེའི་ཐུགས་རྒྱུད་ཀྱི་འགོག་
སྙོམས་ལ་སྙོམས་པར་འཇུག་པའི་ཡེ་ཤེས་ལ་དགོངས་པའི་ཕྱིར། གཞན་ཡང་། སྒྲུབ་བྱེད་སྔ་མ་དེ་མི་
འཐད་དེ། ཡེ་ཤེས་ཆོས་སྐུ་ལྡན་མིན་འདུ་བྱེད་ཡིན་པའི་ཕྱིར། དེར་ཐལ། སེམས་སེམས་བྱུང་གང་
ཡང་མ་ཡིན་པའི་ཤེས་པ་ཡིན་པའི་ཕྱིར། ཡང་ཁོ་ན་རེ། འགོག་སྙོམས་ཤེས་པ་ཡིན་པར་ཐལ།
འགོག་པའི་རྣམ་ཐར་ཤེས་པ་ཡིན་པ་གང་ཞིག །དེ་གཉིས་དོན་གཅིག་པའི་ཕྱིར་ཟེར་ན། རྟགས་ཕྱི་མ་
མ་གྲུབ་སྟེ། རྣམ་བཤད་ལས་རྣམ་པར་ཐར་པ་བརྒྱད་ནི་བྱང་ཆུབ་སེམས་དཔའ་འཕགས་པ་རྣམས་
ཀྱིས་འདས་ལམ་གྱི་ངོ་བོར་བསྐྱེད་ནུས་པ་དང་། འགོག་སྙོམས་འདས་ལམ་གྱི་སྟོབས་ཀྱིས་ཐོབ་པས་
འཇིག་རྟེན་ལས་འདས་པའི་ལམ་དུ་བཤད་པའོ། །ཞེས་གསུངས་པའི་ཕྱིར། གཞན་ཡང་། འགོག་
སྙོམས་ལྡན་མིན་འདུ་བྱེད་ཡིན་པར་ཐལ། རྣམ་བཤད་ལས། འདིར་ནི་སློབ་དཔོན་དང་འཕགས་པ་
གཉིས་ཀས་ཚོགས་དྲུ ག་འཁོར་བཅས་རགས་པ་བཀག་པའི་ལྡན་མིན་འདུ་བྱེད་ཀྱི་ཁྱད་པར་ལ་
བཞེད་པར་ཤིན་ཏུ་གསལ་ཞེས་གསུངས་པའི་ཕྱིར། ཡང་ཁོ་ན་རེ། བྱང་སེམས་སྒོམ་ལམ་པའི་རྒྱུད་
ཀྱི་འགོག་སྙོམས་དེ་ཤེས་པ་ཡིན་པར་ཐལ། དེ་སྒོམ་ལམ་རྩེ་སྦྱོར་ཡིན་པའི་ཕྱིར་ཏེ། འགྲེལ་པར། དེ་
ལྟར་གཅིག་ལ་སོགས་པ་བོར་ནས། ཞེས་གསུངས་པའི་ཕྱིར་ཟེར་ན། མ་ཁྱབ་སྟེ། འོ་ན། དེའི་རྒྱུད་ཀྱི་
འགོག་སྙོམས་དེར་ཐལ། འགྲེལ་པར་དེ་ལྟར་གསུངས་པའི་ཕྱིར། ཁྱབ་པ་ཁས། འདོད་མི་ནུས་ཏེ།
དེའི་མིག་ཤེས་སོགས་དེ་མ་ཡིན་པའི་ཕྱིར། དབུ་མ་ཐལ་འགྱུར་བ་རྣམས་ཀྱིས་ནི་ཆོས་ཉིད་ལ་མངོན་
སུམ་དུ་མཉམ་པར་བཞག་པའི་མཉམ་གཞག་ཡེ་ཤེས་ཤིག་གི་སྟེང་ནས་འགོག་སྙོམས་འཇོག་པར་
མཛད་པ་ཡིན་ཏེ། འཇུག་པར། ཤེས་རབ་གནས་པས་འགོག་པ་ཐོབ་པར་འགྱུར། །ཞེས་དང༌། རིང་
དུ་སོང་འདིར་འདི་ནི་སྐད་ཅིག་དང་། །སྐད་ཅིག་ལ་ནི་འགོག་པར་འཇུག་འགྱུར་ཞིང་། །ཞེས་པས་



(34)
བརྟེན་པ་འགོག་སྙོམས་བཤད་པ།
མཐའ་དཔྱོད་སྨད་ཆ།
འགོག་པ་ཆོས་ཉིད་མངོན་སུམ་དུ་རྟོགས་པའི་ཡེ་ཤེས་ཁྱད་པར་བ་ཞིག་ལ་འགོག་སྙོམས་སུ་བསྟན་
པའི་ཕྱིར། སྟོང་ཉིད་མངོན་སུམ་དུ་རྟོགས་པའི་ཡེ་ཤེས་ཡིན་ན། འགོག་སྙོམས་ཡིན་པས་ཁྱབ་པར་ནི་
མི་བཞེད་དེ། འགོག་སྙོམས་ཐོབ་པའི་གང་ཟག་ཡིན་ན། སྲིད་རྩེའི་དངོས་གཞི་ཐོབ་དགོས་པའི་ཕྱིར།
ཁ་ཅིག །ལུགས་འདི་ལ། འགོག་སྙོམས་ཡིན་ན། ཆོས་ཉིད་ལ་མཉམ་པར་བཞག་པའི་མཉམ་གཞག་
ཡེ་ཤེས་ཡིན་པས་ཁྱབ་ཟེར་བ། མི་འཐད་དེ། ལུགས་འདི་ལ་བྱང་སེམས་སྒོམ་ལམ་པས་རྗེས་ཐོབ་ཏུ་
མཐར་གནས་སྙོམས་འཇུག་དགུ་ལ་འདོད་སེམས་སྤེལ་ནས་སྙོམས་པར་འཇུག་པའི་ཐོད་རྒལ་གྱི་
ཏིང་ངེ་འཛིན་བཞག་དགོས་པ་གང་ཞིག །བྱང་སེམས་སྒོམ་ལམ་པས་རྗེས་ཐོབ་ཏུ་ཆོས་ཉིད་ལ་
མངོན་སུམ་དུ་མཉམ་པར་མི་འཇོག་པའི་ཕྱིར། ། དེས་ན་ཐུན་མོང་བའི་འགོག་སྙོམས་ཤིག་ཀྱང་ཡོད་དེ།
གོང་གི་རིགས་ལམ་ལས་གྲུབ་པའི་ཕྱིར། ཞིབ་མོར་སོམས་ཤིག །དུས་ཇི་ཙམ་དུ་སྙོམས་པར་འཇུག་
པ་ཡང་རང་རྒྱུད་པ་ལྟར་ན་བྱང་ཆུ བ་སེམས་དཔའ་ཞིག་བདུན་ཙམ་འགོག་སྙོམས་ལ་སྙོམས་པར་
འཇུག་པ་ངེས་པ་ལ་འགལ་བ་ཆེར་མེད་ཀྱང་། ཐལ་འགྱུར་བ་ལྟར་ན་མི་མཚུངས་པར་སེམས་ཏེ།
བྱང་འཕགས་ཀྱི་མཉམ་གཞག་གི་ཡུན་ཚད་ཞག་བདུན་དུ་མི་འཐད་པའི་ཕྱིར། སྨྲས་པ། མང་ཐོས་ལུང་དང་
ལྡན་པ་དཀོན། །ལུང་དོན་རིགས་པས་འབྱེད་པ་དཀོན། །ཇི་བཞིན་གོ་བའི་གདུལ་བྱ་དཀོན། །དོན་གཉེར་གས་པའང་དེ་བས་དཀོན།
ཞེས་བྱ་བ་ནི་བར་སྐབས་ཀྱི་ཚིགས་བཅད་དོ།།
། རྣམ་པ་ཐམས་ཅད་མཁྱེན་པ་ཉིད་ཀྱི་རྣམ་པ་ནི། ཞེས་སོགས་ལ་གཉིས་ལས། དང་པོ་ནི།
སངས་རྒྱས་ཀྱི་སའི་སྟོབས་སོགས་སུམ་ཅུ་རྩ་དགུ་ཆོས་ཅན། ཐུན་མོང་མ་ཡིན་པའི་རྣམ་མཁྱེན་གྱི་
རྣམ་པ་ཡིན་ཏེ། ཤིན་ཏུ་ཕུལ་དུ་བྱུང་བ་མཐར་ཐུག་པའི་མཁྱེན་པ་ཡིན་པའི་ཕྱིར། གཉིས་པ་ལ།
ཁ་ཅིག །རྣམ་མཁྱེན་གྱི་རྣམ་པ་ཡིན་པ་གང་ཞིག །རང་གི་རིགས་འདྲ་མཚན་ཉིད་པ་འཕགས་པ་འོག་
མའི་རྒྱུད་ལ་ཡོད་པ། ཐུན་མོང་བའི་རྣམ་མཁྱེན་གྱི་རྣམ་པའི་མཚན་ཉིད། དེ་གང་ཞིག །རང་གི་



མཐའ་དཔྱོད་སྨད་ཆ།
ན་མོང་མ་ཡིན་པའི་རྣམ་མཁྱེན་གྱི་རྣམ་པ།
(35)
རིགས་འདྲ་མཚན་ཉིད་པ་འཕགས་པ་འོག་མའི་རྒྱུད་ལ་མེད་པ། ཐུན་མོང་མ་ཡིན་པའི་རྣམ་མཁྱེན་
གྱི་རྣམ་པའི་མཚན་ཉིད་ཟེར་བ། མི་འཐད་དེ། སྟོབས་བཅུ་ཐུན་མོང་མ་ཡིན་པའི་རྣམ་མཁྱེན་གྱི་རྣམ་
པ་གང་ཞིག །དེའི་རིགས་འདྲ་མཚན་ཉིད་པ་འཕགས་པ་འོག་མའི་རྒྱུད་ལ་ཡོད་པའི་ཕྱིར། དེའི་
ཉམས་ལེན་མཚན་ཉིད་པ་བྱང་སེམས་རྒྱུན་མཐའ་བའི་རྒྱུད་ལ་ཡོད་པའི་ཕྱིར། ཁ་ཅིག །ཐུན་མོང་
བའི་རྣམ་མཁྱེན་གྱི་རྣམ་པ་མེད་ཟེར་བ། མི་འཐད་དེ། ཐུན་མོང་བའི་ཡོན་ཏན་ཡོད་པའི་ཕྱིར། སློབ་
མ་ཐུན་མོང་ཆོས་རྣམས་དང་། ཞེས་གསུངས་པའི་ཕྱིར། ཁོ་ན་རེ། གང་ཟག་གི་བདག་མེད་མངོན་
སུམ་དུ་རྟོགས་པའི་རྣམ་མཁྱེན་དེ་ཉན་ཐོས་དང་ཐུན་མོང་བའི་རྣམ་མཁྱེན་གྱི་རྣམ་པ་ཡིན་པར་ཐལ།
དེ་ཐུན་མོང་བའི་རྣམ་མཁྱེན་གྱི་རྣམ་པ་ཡིན་པའི་ཕྱིར་ཟེར་ན། མ་ཁྱབ། ཡང་ཁོ་ན་རེ། ཐུན་མོང་བའི་
ངོ་བོ་ཉིད་སྐུ་ཡོད་པར་ཐལ། ཐུན་མོང་བའི་རྣམ་མཁྱེན་ཡོད་པའི་ཕྱིར་ཟེར་ན། མ་ཁྱབ་སྟེ། ཐུན་མོང་
དང་ཐུན་མོང་མ་ཡིན་པའི་ངོ་བོ་ཉིད་སྐུའི་ཐ་སྙད་མི་རུང་བའི་ཕྱིར། ཡང་ཁ་ཅིག །རྣམ་མཁྱེན་གྱི་རྣམ་
པ་གང་ཞིག །རང་གི་སྡེ་མཚན་ཉིད་པ་འཕགས་པ་འོག་མའི་རྒྱུད་ལ་ཡོད་པ་དང་མེད་པའི་སྒོ་
ནས་དེ་གཉིས་ཀྱི་འཇོག་བྱེད་དུ་སྨྲས་པ་མི་འཐད་དེ། དེ་བཞིན་ཉིད་རྟོགས་པའི་རྣམ་མཁྱེན་དེ་ཐུན་
མོང་མ་ཡིན་པའི་རྣམ་མཁྱེན་གྱི་རྣམ་པ་གང་ཞིག །དེའི་སྡེ་ཚན་མཚན་ཉིད་པ་འཕགས་པ་འོག་མའི་
རྒྱུད་ལ་ཡོད་པའི་ཕྱིར་ཏེ། དེ་བཞིན་ཉིད་རྟོགས་པའི་བྱང་འཕགས་ཀྱི་མཁྱེན་པ་ཡོད་པའི་ཕྱིར། ཁོ་ན་
རེ༑ སྐྱོན་མེད་དེ། གློ་བུར་དྲི་བྲལ་གྱི་དེ་བཞིན་ཉིད་མངོན་སུམ་དུ་རྟོགས་པའི་རྣམ་མཁྱེན་དེ། ཐུན་མོང་
མ་ཡིན་པའི་རྣམ་མཁྱེན་གྱི་རྣམ་པ་ཡིན་ཀྱང་དེ་བཞིན་ཉིད་ཙམ་མངོན་སུམ་དུ་རྟོགས་པའི་རྣམ་མཁྱེན་
དེ་དེ་མ་ཡིན་པའི་ཕྱིར་ཟེར་ན་ཡང་། མཚན་ཉིད་དང་འགལ་ཏེ། དེའི་སྡེ་ཚན་མཚན་ཉིད་པ་འཕགས་
པ་འོག་མའི་རྒྱུད་ལ་ཡོད་པའི་ཕྱིར། གློ་བུར་དྲི་བྲལ་གྱི་ཆོས་ཉིད་མངོན་སུམ་དུ་རྟོགས་པའི་བྱང་
འཕགས་ཀྱི་མཁྱེན་པ་ཡོད་པའི་ཕྱིར། རྒྱུན་མཐའི་ཡེ་ཤེས་དེ་དེ་ཡིན་པའི་ཕྱིར་ཏེ། རྒྱུན་མཐའི་བར་



(36)
ན་མོང་མ་ཡིན་པའི་རྣམ་མཁྱེན་གྱི་རྣམ་པ།
མཐའ་དཔྱོད་སྤྱད་ཆ།
ཆད་མེད་ལམ་གྱི་ཆོས་ཉིད་དེ་གློ་བུར་དྲི་བྲལ་གྱི་ཆོས་ཉིད་ཡིན་པའི་ཕྱིར་ཏེ། རྒྱུན་མཐའི་བར་ཆད་
མེད་ལམ་དེ་གློ་བུར་གྱི་དྲི་མ་དང་བྲལ་བའི་ཕྱིར། སྒྲུབ་བྱེད་སྔར་བཤད་ཟིན་ཏོ། །ཁ་ཅིག །ཐུན་མོང་
བའི་རྣམ་མཁྱེན་གྱི་རྣམ་པ་དང་ཐུན་མོང་མ་ཡིན་པའི་རྣམ་མཁྱེན་གྱི་རྣམ་པ་འགལ་ཟེར་བ་དང་། རྣམ་
མཁྱེན་གྱི་དོན་རྣམ་ཡིན་ན་རྣམ་མཁྱེན་གྱི་རྣམ་པ་ཡིན་པས་ཁྱབ་ཟེར་བ་ནང་འགལ་ཏེ། འོ་ན། ཐུན་
མོང་བའི་རྣམ་མཁྱེན་གྱི་དོན་རྣམ་ཡིན་ན་དེའི་རྣམ་པ་ཡིན་པས་ཁྱབ་པ་དང་། ཐུན་མོང་མ་ཡིན་པའི་
རྣམ་མཁྱེན་གྱི་དོན་རྣམ་ཡིན་ན་དེའི་རྣམ་པ་ཡིན་པས་ཁྱབ་པར་ཐལ། རྣམ་མཁྱེན་གྱི་དོན་རྣམ་ཡིན་ན་
དེའི་རྣམ་པ་ཡིན་དགོས་པའི་ཕྱིར། འདོད་ན། ཐུན་མོང་བ་དང་ཐུན་མོང་མ་ཡིན་པའི་རྣམ་མཁྱེན་གྱི་
རྣམ་པ་མི་འགལ་བར་ཐལ། གཞི་གྲུབ་ན་དེ་གཉིས་ཀ་ཡིན་དགོས་པའི་ཕྱིར། མ་གྲུབ་ན་སོང་། དེར་
ཐལ༑ གཞི་གྲུབ་ན་ཐུན་མོང་བའི་རྣམ་མཁྱེན་གྱི་དོན་རྣམ་དང་། ཐུན་མོང་མ་ཡིན་པའི་རྣམ་མཁྱེན་གྱི་
དོན་རྣམ་གཉིས་ཀ་ཡིན་དགོས་པ་གང་ཞིག །རྩ་བར་འདོད་པ་དེའི་ཕྱིར། དང་པོ་དེར་ཐལ། གཞི་
གྲུབ་ན་ཐུན་མོང་བའི་རྣམ་མཁྱེན་གྱི་གཞལ་བྱ་དང་། ཐུན་མོང་མ་ཡིན་པའི་རྣམ་མཁྱེན་གྱི་གཞལ་བྱ་
གཉིས་ཀ་ཡིན་དགོས་པའི་ཕྱིར། གཞན་ཡང་། རྣམ་མཁྱེན་གྱི་དོན་རྣམ་ཡིན་ན་རྣམ་མཁྱེན་གྱི་རྣམ་པ་
ཡིན་མི་དགོས་པར་ཐལ། རྣམ་མཁྱེན་གྱི་རྣམ་པ་ཡིན་ན་རྣམ་མཁྱེན་ཡིན་དགོས་པའི་ཕྱིར། དེར་ཐལ།
ཐུན་མོང་མ་ཡིན་པའི་རྣམ་མཁྱེན་གྱི་རྣམ་པ་ཡིན་ན་ཐུན་མོང་མ་ཡིན་པའི་རྣམ་མཁྱེན་ཡིན་དགོས་པའི་
ཕྱིར་དང་། རྣམ་མཁྱེན་གྱི་འཛིན་རྣམ་ཡིན་ན་རྣམ་མཁྱེན་གྱི་རྣམ་པ་མ་ཡིན་དགོས་པའི་ཕྱིར། ཕྱི་མ་
དེར་ཐལ། རྣམ་མཁྱེན་མྱོང་བྱེད་ཀྱི་རང་རིག་དེ། རྣམ་མཁྱེན་གྱི་རྣམ་པ་མ་ཡིན་པའི་ཕྱིར། དེར་ཐལ།
གཞན་རིག་གི་གཟུང་རྣམ་དུ་གྱུར་པའི་ཤེས་པ་མྱོང་བྱེད་ཀྱི་རང་རིག་དེ། ཤེས་པ་དེའི་རྣམ་པ་མ་ཡིན་
པའི་ཕྱིར། མ་གྲུབ་ན། དེ་ཆོས་ཅན། གཞན་རིག་གི་གཟུང་རྣམ་ཡིན་པར་ཐལ། དེར་གྱུར་པའི་ཤེས་
པའི་རྣམ་པ་ཡིན་པའི་ཕྱིར། རང་ལུགས། རྣམ་མཁྱེན་གྱི་རྣམ་པ་གང་ཞིག །རང་གི་སྡེ་ཚན་མཚན་



མཐའ་དཔྱོད་སྨད་ཆ།
ན་མོང་མ་ཡིན་པའི་རྣམ་མཁྱེན་གྱི་རྣམ་པ།
(37)
ཉིད་པ་འཕགས་པ་འོག་མའི་རྒྱུད་ལ་ཡོད་པའི་རིགས་སུ་གནས་པ་དེ། ཐུན་མོང་བའི་རྣམ་མཁྱེན་གྱི་
རྣམ་པའི་མཚན་ཉིད། དེ་གང་ཞིག །མེད་པའི་རིགས་སུ་གནས་པ་དེ། ཐུན་མོང་མ་ཡིན་པའི་རྣམ་
མཁྱེན་གྱི་རྣམ་པའི་མཚན་ཉིད། དེ་གཉིས་ཀྱི་མཚན་གཞི་ཡོད་དེ། སངས་རྒྱས་ཀྱི་སའི་བྱང་ཕྱོགས་སོ་
བདུན་དང་རྣམ་ཐར་སྒོ་གསུམ་གྱི་སྟོང་ཉིད་རྟོགས་པའི་ཡེ་ཤེས་སོགས་བདུན་ཅུ་རྩ་གཅིག་ཐུན་མོང་
བའི་རྣམ་མཁྱེན་གྱི་རྣམ་པ་དང་། སྟོབས་བཅུ་མི་འཇིགས་པ་བཞི་སོ་སོ་ཡང་དག་པར་རིག་པ་བཞི་
སངས་རྒྱས་ཀྱི་ཆོས་མ་འདྲེས་པ་བཅོ་བརྒྱད། དེ་བཞིན་ཉིད་ཀྱི་རྣམ་པ་ཞེས་བསྙད་པའི་ཡེ་ཤེས་
མཐར་ཐུག །རང་བྱུང་གི་རྣམ་པ་སངས་རྒྱས་ཉིད་ཀྱི་རྣམ་པ་སྟེ་སུམ་ཅུ་རྩ་དགུ་ཐུན་མོང་མ་ཡིན་པའི་
རྣམ་མཁྱེན་གྱི་རྣམ་པ་ཡིན་པའི་ཕྱིར། འདི་རྣམས་ཀྱི་རྣམ་གཞག་ནི་སྤྱི་དོན་དུ་བཤད་ཟིན་པ་ལས་
ཤེས་པར་བྱའོ།།
༈ འདས་པ་དང་མ་འོངས་པ་དང་ད་ལྟར་བྱུང་བ་ལ། ཞེས་སོགས་ཀྱི་སྐབས་སུ། སྦྱོར་བ་
དང་༑ མཐའ་དཔྱད་པའོ། །དང་པོ་ནི། ཡེ་ཤེས་མ་འདྲེས་པ་གསུམ་ཡོད་དེ། འདས་མ་འོངས་ད་ལྟར་
བ་ལ་ཆགས་ཐོགས་སྤངས་པའི་ཡེ་ཤེས་གསུམ་ཡོད་པའི་ཕྱིར། གཉིས་པ་ལ། ཁ་ཅིག །སྐྱེས་ལ་
འགགས་པ། འདས་པའི་མཚན་ཉིད། དཔེར་ན། མང་པོས་བཀུར་བའི་རྒྱལ་པོ་ལྟ་བུ། སྐྱེས་ལ་མ་
འགག་པ། ད་ལྟར་བའི་མཚན་ཉིད། དཔེར་ན། ད་ལྟར་བའི་མི་ལྟ་བུ། སྐྱེ་བའི་རྒྱུ་ཡོད་ཀྱང་མ་སྐྱེས་
པ༑ མ་འོངས་པའི་མཚན་ཉིད། དཔེར་ན། དུང་འཁོར་ལོས་སྒྱུར་བའི་རྒྱལ་པོ་ལྟ་བུ་སྟེ། སློབ་དཔོན་
ལྷ་དབང་བློས། དཔེར་ན་རྒྱལ་པོ་ཆེན་པོ་མང་པོས་བཀུར་བ་བྱུང་བར་གྱུར་པ་དང་། རྒྱལ་པོ་དུང་
འཁོར་ལོས་སྒྱུར་བ་འབྱུང་བར་འགྱུར་རོ། ཞེས་བྱ་བ་ལྟ་བུའོ། ཞེས་གསུངས། ཞེས་ཟེར་བ། མི་འཐད་
དེ༑ འདས་པ་ཡིན་ན་མ་སྐྱེས་པ་ཡིན་དགོས་པའི་ཕྱིར་དང་། རང་ཉིད་མ་འོངས་པ་ཡིན་ན་རང་ཉིད་
སྐྱེ་བའི་རྒྱུ་མེད་དགོས་པའི་ཕྱིར། རྟགས་གཉིས་ཀ་དེར་ཐལ། འདས་མ་འོངས་དངོས་པོར་མེད་པའི་



(38)
དུས་གསུམ་གྱི་རྣམ་གཞག།
མཐའ་དཔྱོད་སྨད་ཆ།
ཕྱིར་ཏེ། རྣམ་འགྲེལ་ལས། མེད་པ་ཡིན་ཞེས་བྱ་བ་ནི། དངོས་པོ་མིན་ཞེས་བྱ་བའང་ཡིན། ཞེས་
གསུངས་པའི་ཕྱིར། དེ་ལ་བརྟེན་ནས་འདས་པའི་དངོས་པོ་ཡོད་པ་དང་། མ་འོངས་པའི་དངོས་པོ་
ཡོད་པའང་ཁེགས་སོ། །ཁ་ཅིག །ནས་ཀྱི་ས་བོན་དེ་ནས་ཀྱི་མྱུ་གུའི་དུས་སུ་འདས། དེའི་དུས་སུ་འདས་
པ་མ་ཡིན་ཟེར་བ། མི་འཐད་དེ། འོ་ན། དེ་ཆོས་ཅན། དེའི་དུས་སུ་མ་འདས་པར་ཐལ། དེའི་དུས་སུ་
མ་འདས་པར་ཀུན་མཁྱེན་ཡེ་ཤེས་ཀྱིས་གཞལ་བའི་ཕྱིར་ཏེ། དེའི་དུས་སུ་མ་འདས་པ་ཡིན་པའི་ཕྱིར།
མ་གྲུབ་ན་སོང་། དེར་ཐལ། དེའི་དུས་སུ་འདས་པ་ཡིན་པ་དང་མ་འདས་པ་ཡིན་པ་གང་རུང་
གང་ཞིག །དེའི་དུས་སུ་འདས་པ་མ་ཡིན་པའི་ཕྱིར། རྟགས་ཕྱི་མ་དངོས། དང་པོ་དེར་ཐལ། དེའི་དུས་
སུ་འདས་པ་ཡིན་པ་དང་དེའི་དུས་སུ་མ་འདས་པ་ཡིན་པ་དངོས་འགལ་ཡིན་པའི་ཕྱིར་ཏེ། དེའི་དུས་སུ་
འདས་པ་དང་དེའི་དུས་སུ་མ་འདས་པ་དངོས་འགལ་ཡིན་པའི་ཕྱིར། ལན་མེད་དོ། །གཞན་ཡང་མྱུ་
གུའི་དུས་སུ་མ་འདས་པ་ཆོས་ཅན། ཁྱོད་ཡིན་ན་མྱུ་གུའི་དུས་སུ་མ་འདས་དགོས་པར་ཐལ། །ཁྱོད་མྱུ་
གུའི་དུས་སུ་མ་འདས་པ་དང་གཅིག་ཡིན་པའི་ཕྱིར། དེ་ལ་ཁོ་ན་རེ། ནས་ཀྱི་ས་བོན་ཆོས་ཅན། ནས་
སྨྱུག་གི་དུས་སུ་དུས་གསུམ་གང་རུང་དུ་ཐལ། དེའི་དུས་སུ་འདས་པ་ཡིན་པའི་ཕྱིར། འདོད་ན། དེའི་
དུས་སུ་ཡོད་པར་ཐལ། འདོད་པའི་ཕྱིར་ཟེར་ན། མ་ཁྱབ་སྟེ། དེའི་དུས་སུ་ཡོད་པའི་དངོས་པོ་ཡིན་ན།
དེའི་དུས་སུ་ད་ལྟ་བ་ཡིན་དགོས་པའི་ཕྱིར། ཡང་ཁ་ཅིག །རང་ཉིད་དུས་གང་དུ་འཇོག་པ་དངོས་པོ་
གང་གི་དུས་ལ་ལྟོས་ནས་བཞག་དགོས་པའི་ལྟོས་སར་གྱུར་པའི་དངོས་པོ་དེའི་རང་དུས་ལས་ཐལ་
ཟིན་པ་དེ། འདས་པའི་མཚན་ཉིད། རང་ཉིད་དུས་གང་དུ་འཇོག་པ་དངོས་པོ་གང་གི་རང་དུས་ལ་
ལྟོས་ནས་བཞག་དགོས་པའི་ལྟོས་སར་གྱུར་པའི་དངོས་པོ་དེའི་རང་དུས་སུ་མ་སླེབ་པའི་ཆ་དེ། མ་
འོངས་པའི་མཚན་ཉིད། སྐྱེས་ལ་མ་འགག་པ་ཡང་ཡིན་རང་ཉིད་ཀྱི་དོན་སྤྱི་འཆར་བ་འདས་མ་
འོངས་གང་རུང་གི་དོན་སྤྱི་འཆར་བ་ལ་མི་ལྟོས་པ་ཡང་ཡིན་པའི་གཞི་མཐུན་དུ་དམིགས་པ་དེ། ད་



མཐའ་དཔྱོད་སྨད་ཆ།
དུས་གསུམ་གྱི་རྣམ་གཞག།
(39)
ལྟ་བའི་མཚན་ཉིད། ཅེས་ཟེར། འོ་ན། བུམ་པའི་ཞིག་པ་ཆོས་ཅན། མཚན་ཉིད་དེར་ཐལ། འདས་པ་
ཡིན་པའི་ཕྱིར། འདོད་ན། དེ་བུམ་པའི་དུས་ལས་ཐལ་ཟིན་པར་ཐལ། འདོད་པའི་ཕྱིར། འདོད་ན།
དེ་བུམ་པའི་དུས་སུ་ཐལ་ཟིན་པར་ཐལ། འདོད་པའི་ཕྱིར། འདོད་མི་རིགས་ཏེ། བུམ་པའི་དུས་སུ་མ་
སླེབ་པའི་ཕྱིར། ཐལ་འགྱུར་སྔ་མ་ལ་མ་ཁྱབ་བོ། །ཞེ་ན། སྐྱེས་བུ་ལྷས་བྱིན་གྱིས་བསྐྱེད་པའི་བུ། སྐྱེས་
བུ་ལྷས་བྱིན་གྱི་དུས་ལས་ཐལ་ཟིན་ཀྱང་། སྐྱེས་བུ་ལྷས་བྱིན་གྱི་དུས་སུ་ཐལ་མ་ཟིན་པའི་ཁྱད་པར་
འཐད་པར་ཐལ། མ་ཁྱབ་པ་དེའི་ཕྱིར། འདོད་ན། དེ་ཆོས་ཅན། སྐྱེས་བུ་ལྷས་བྱིན་གྱི་དུས་ལས་
འགགས་ཟིན་པར་ཐལ། དེའི་དུས་ལས་ཐལ་ཟིན་པའི་ཕྱིར། འདོད་མི་ནུས་ཏེ། སྐྱེས་བུ་ལྷས་བྱིན་གྱི་
དུས་ལ་སྐྱེས་ཟིན་པའི་ཕྱིར་ཏེ། དེའི་དུས་ལས་སྐྱེས་པའི་ཕྱིར། དེའི་ད་ལྟ་བའི་དུས་ལས་སྐྱེས་པའི་
ཕྱིར་ཏེ། དེའི་ད་ལྟ་བ་ལས་སྐྱེས་པའི་ཕྱིར། དེ་ལས་སྐྱེས་པ་གང་ཞིག །དེ་དང་དེའི་ད་ལྟ་བ་གྲུབ་
བདེ་རྫས་གཅིག་ཡིན་པའི་ཕྱིར། ཁོ་ན་རེ། སྐྱེས་བུ་ལྷས་བྱིན་ཞིག་པ་དེ། དེའི་དུས་ལས་ཐལ་ཟིན་པར་
ཐལ༑ སྐྱེས་བུ་ལྷས་བྱིན་ལང་ཚོ་རྒས་པ་དེ། དེའི་ལང་ཚོ་དར་ལ་བབ་པ་ལས་ཐལ་ཟིན་པའི་ཕྱིར་ཏེ།
དེ་དེའི་ལང་ཚོ་དར་བབ་ལས་ཡོལ་ཟིན་པའི་ཕྱིར་ཏེ། དེ་ལྟར་དུ་འཇིག་རྟེན་ན་གྲགས་པའི་ཕྱིར་ཟེར་ན།
མ་ཁྱབ་སྟེ། སྐྱེས་བུ་ལྷས་བྱིན་ལང་ཚོ་རྒས་པ་དེ། དེའི་ལང་ཚོ་དར་བབ་ལས་སྐྱེས་ཟིན་པའི་ཕྱིར།
སྒྲུབ་བྱེད་སྔར་བཞིན་ནོ། །རང་ལུགས། སྤྱིར་ཞིག་ཟིན་པ། འདས་པའི་མཚན་ཉིད། དཔེར་ན། བུམ་
པའི་འབྲས་བུའི་དུས་སུ་བུམ་པ་མི་སྡོད་པ་ལྟ་བུ། རང་རྒྱུ་ལས་གྲུབ་པ། ད་ལྟ་བའི་མཚན་ཉིད།
དཔེར་ན། བུམ་པ་ལྟ་བུ། འདས་མ་འོངས་ད་ལྟ་གསུམ་གང་རུང་གང་ཞིག །མ་སྐྱེས་པ་དང་མ་ཞིག་
པའི་གཞི་མཐུན་དེ། མ་འོངས་པའི་མཚན་ཉིད། དཔེར་ན། བུམ་པའི་རྒྱུའི་དུས་སུ་བུམ་པ་མ་སྐྱེས་པ་
ལྟ་བུ། གཞི་ལ་སྦྱར་ན། དུས་དེར་ཞིག་ཟིན་པ། དུས་དེར་འདས་པའི་མཚན་ཉིད། དུས་དེར་སྐྱེས་པ་
དང་དུས་དེར་མ་འགགས་པའི་གཞི་མཐུན་པ། དུས་དེར་ད་ལྟ་བའི་མཚན་ཉིད། དུས་དེར་འདས་མ་



(40)
དུས་གསུམ་གྱི་རྣམ་གཞག།
མཐའ་དཔྱོད་སྨད་ཆ།
འོངས་ད་ལྟ་གསུམ་གང་རུང་གང་ཞིག །དུས་དེར་མ་སྐྱེས་པ་དང་དུས་དེར་མ་འགགས་པའི་གཞི་
མཐུན་པ་དེ། དུས་དེར་མ་འོངས་པའི་མཚན་ཉིད། བུམ་པའི་འདས་པ་བུམ་པའི་འདས་པ་ཡིན་ཀྱང་།
བུམ་པ་ལ་ལྟོས་ཏེ་འདས་པ་མ་ཡིན་ཏེ། བུམ་པ་ལ་ལྟོས་ཏེ་མ་འོངས་པ་ཡིན་པའི་ཕྱིར། བུམ་པའི་མ་
འོངས་པ་བུམ་པའི་མ་འོངས་པ་ཡིན་ཀྱང་། བུམ་པ་ལ་ལྟོས་ཏེ་མ་འོངས་པ་མ་ཡིན་པའི་ཕྱིར་ཏེ། བུམ་
པ་ལ་ལྟོས་ཏེ་འདས་པ་ཡིན་པའི་ཕྱིར། རྟགས་སྔ་ཕྱི་གཉིས་ཀ་གྲུབ་སྟེ། བུམ་པའི་འདས་པ། བུམ་
པའི་སྔར་མ་གྲུབ་པར་བུམ་པའི་རྗེས་སུ་གྲུབ། བུམ་པའི་མ་འོངས་པ། བུམ་པའི་དུས་ཕྱིས་མ་གྲུབ་
པར་བུམ་པའི་སྔར་གྲུབ་པའི་ཁྱད་པར་འཐད་པའི་ཕྱིར། དེར་ཐལ། བུམ་པའི་འབྲས་བུ། བུམ་པའི་
སྔར་མ་གྲུབ་པར་བུམ་པའི་རྗེས་སུ་གྲུབ། བུམ་པའི་རྒྱུ། བུམ་པའི་ཕྱིས་མ་གྲུབ་པར་བུམ་པའི་སྔར་
གྲུབ་པའི་ཁྱད་པར་འཐད་པའི་ཕྱིར། ཐལ་འགྱུར་བ་ལྟར་ན། བུམ་པའི་འདས་པ་བུམ་པའི་འབྲས་བུ་
དང་། བུམ་པའི་མ་འོངས་པ་བུམ་པའི་རྒྱུར་བཞེད་པས། གནད་འདི་རྟོགས་པར་སླ་སྟེ། བློ་གྲོས་རྩིང་
བའི་རིགས་ལ་བསྐལ་དོན་ནོ། །ཁ་ཅིག །བུམ་པའི་འབྲས་བུ། བུམ་པ་འགགས་པའི་རྗེས་སུ་སྐྱེས་
ཟེར་བ། མི་འཐད་དེ། དེ་བུམ་པ་འགགས་པའི་རྗེས་སུ་འགགས་པའི་ཕྱིར། དེར་ཐལ། དེ་བུམ་པ་
འགགས་པའི་དུས་དེར་སྐྱེས་པའི་ཕྱིར་ཏེ། བུམ་པ་འགགས་པ་དང་དེ་སྐྱེས་པ་དུས་མཉམ་པའི་ཕྱིར་
ཏེ༑ དེ་གཉིས་དངོས་རྒྱུ་དངོས་འབྲས་ཡིན་པའི་ཕྱིར། དེ་བཞིན་དུ། ཁ་ཅིག །བུམ་པའི་རྒྱུ། བུམ་པ་
མ་སྐྱེ་བའི་སྔོན་རོལ་ཏུ་སྐྱེས་ཟེར་བ། མི་འཐད་དེ། དེ་བུམ་པ་སྐྱེ་བའི་དུས་སུ་སྐྱེས་པའི་ཕྱིར། དེར་
ཐལ༑ དེ་བུམ་པ་སྐྱེ་བཞིན་པའི་དུས་སུ་སྐྱེས་པའི་ཕྱིར་ཏེ། བུམ་པའི་རྒྱུ་དང་བུམ་པ་སྐྱེ་བཞིན་པ་དུས་
མཉམ་པའི་ཕྱིར། བུམ་པའི་རྒྱུ་དུས་སུ་བུམ་པ་སྐྱེ་བཞིན་པ་ཡིན་པའི་ཕྱིར། བུམ་པ་རང་དུས་སུ་
འགག་བཞིན་པ་ཡིན་པའི་ཕྱིར་ཏེ། འཇུག་པ་ལས། གལ་ཏེ་སྐྱེ་བཞིན་པ་ནི་སྐྱེ་ལ་ཕྱོགས་པས་ཡོད་
མིན་ཞིང་། །འགག་བཞིན་པ་ནི་ཡོད་ཀྱང་འཇིག་ལ་ཕྱོགས་པར་འདོད་གྱུར་པ། །ཞེས་གསུངས་པའི་



མཐའ་དཔྱོད་སྨད་ཆ།
རྣམ་པ་དོན་གསུམ་ལ་ཟག་བཅས་དང་། ཟག་མེད་བརྗོད་ཚུལ།
(41)
ཕྱིར༔ དེ་ལ་ཁོ་ན་རེ། སྐྱེ་བཞིན་པ་ཆོས་ཅན། སྐྱེ་བཞིན་པའི་དུས་སུ་མེད་པར་ཐལ། སྐྱེ་བཞིན་པའི་
དུས་སུ་སྐྱེ་བཞིན་པ་ཡིན་པའི་ཕྱིར། མ་གྲུབ་ན། དེ་ཆོས་ཅན། རང་དུས་སུ་སྐྱེ་བཞིན་པ་ཡིན་པར་
ཐལ་༑ སྐྱེ་བཞིན་པ་ཡིན་པའི་ཕྱིར་ཞེ་ན། མ་ཁྱབ། ཁ་ཅིག །སྐྱེ་བཞིན་པ་མེད་དེ། དངོས་པོ་ཡིན་ན་
འགག་བཞིན་པ་ཡིན་དགོས་པའི་ཕྱིར་ཟེར་བ། མི་འཐད་དེ། འོ་ན། སྐྱེ་བ་མེད་པར་ཐལ། དངོས་པོ་
ཡིན་ན་སྐྱེས་ཟིན་པས་ཁྱབ་པའི་ཕྱིར། འདོད་ན། སྐྱེ་རྒ་ན་འཆི་མེད་པར་ཐལ་ལོ།།
༈ དེ་ལ་ཐམས་ཅད་ཤེས་པ་ཉིད་ཀྱི་རྣམ་པ་ནི་ཉན་ཐོས་དང་བྱང་ཆུབ་སེམས་དཔའི་བྱེ་བྲག་
གི ༑ཞེས་སོགས་ལ། གཉིས་ལས། དང་པོ་ནི། ཉན་ཐོས་འཕགས་པའི་རྒྱུད་ཀྱི་གཞི་ཤེས་ཀྱི་རྣམ་པ་
ཉེར་བདུན་ལ་ཉོན་མོངས་པའི་ཟག་པ་མེད་པ་ཞེས་བརྗོད་པའི་རྒྱུ་མཚན་ཡོད་དེ། ཉན་ཐོས་སློབ་པ་
འཕགས་པས་ཉོན་སྒྲིབ་སྤང་བྱའི་གཙོ་བོར་བྱས་ནས་སྤོང་པའི་རྒྱུ་མཚན་གྱིས་དེ་ལྟར་བརྗོད་པའི་
ཕྱིར༔ བྱང་སེམས་འཕགས་པའི་རྒྱུད་ཀྱི་གཞི་ཤེས་ཀྱི་རྣམ་པ་ཉེར་བདུན་ལ་ཉོན་མོངས་པའི་ཟག་
བཅས་ཞེས་བཏགས་ནས་འཇོག་པའི་རྒྱུ་མཚན་ཡོད་དེ། བྱང་སེམས་འཕགས་པས་ཉོན་སྒྲིབ་སྤང་
བྱའི་གཙོ་བོར་བྱས་ནས་མི་སྤོང་བའི་རྒྱུ་མཚན་གྱིས་དེ་ལྟར་བརྗོད་པའི་ཕྱིར། བྱང་སེམས་ཀྱི་ལམ་
ཤེས་ཀྱི་རྣམ་པ་སོ་དྲུ ག་ཟག་བཅས་སུ་བཏགས་ནས་འཇོག་པའི་རྒྱུ་མཚན་ཡོད་དེ། བྱང་སེམས་
འཕགས་པས་ཉོན་སྒྲིབ་སྤང་བྱའི་གཙོ་བོར་བྱས་ནས་མི་སྤོང་བར་གཞན་དོན་སྒྲུབ་པའི་ཡན་ལག་ཏུ་
སྒྱུར་བར་བྱེད་པའི་རྒྱུ་མཚན་གྱིས་དེ་ལྟར་བརྗོད་པའི་ཕྱིར། རྣམ་མཁྱེན་གྱི་རྣམ་པ་བརྒྱ་དང་བཅུ་ནི་
ཟག་མེད་ཁོ་ན་ཡིན་ཏེ། སྒྲིབ་གཉིས་བག་ཆགས་དང་བཅས་པ་སྤངས་པའི་རྣམ་པ་ཡིན་པའི་ཕྱིར།
གཉིས་པ་ལ། ཁ་ཅིག། ཉན་ཐོས་ཀྱི་གཞི་ཤེས་ཡིན་ན་ཉོན་མོངས་པའི་ཟག་མེད་ཡིན་པས་ཁྱབ་ཅིང་།
བྱང་སེམས་འཕགས་པའི་རྒྱུད་ཀྱི་གཞི་ཤེས ཡིན་ན། ཉོན་མོངས་པའི་ཟག་བཅས་ཡིན་པས་ཁྱབ་པ་
གཞུང་དོན་དུ་སྨྲ་བ་མི་འཐད་དེ། གང་ཟག་གི་བདག་མེད་མངོན་སུམ་དུ་རྟོགས་པའི་བྱང་སེམས་ཀྱི་



(42)
རྣམ་པ་དོན་གསུམ་ལ་ཟག་བཅས་དང༌། ཟག་མེད་བརྗོད་ཚུལ།
མཐའ་དཔྱོད་སྨད་ཆ།
མཐོང་ལམ་ཉོན་མོངས་པའི་ཟག་བཅས་མ་ཡིན་པའི་ཕྱིར་ཏེ། ཉོན་མོངས་པའི་ཟག་བཅས་ཡིན་ན་
སྤང་བྱ་ཡིན་པས་ཁྱབ་པར་སྐབས་གཉིས་པའི་རྣམ་བཤད་ལས་གསུངས་པའི་ཕྱིར། ཁ་ཅིག །རང་
རྒྱལ་སློབ་པ་འཕགས་པས་ཀྱང་ཉོན་སྒྲིབ་སྤང་བྱའི་གཙོ་བོར་བྱས་ནས་སྤོང་སྟེ། འདིའི་སྐབས་ཀྱི་
རྣམ་བཤད་ལས། །ཉན་ཐོས་དང་རང་སངས་རྒྱས་རྣམས་ནི་ཉོན་མོངས་སྤང་བྱའི་གཙོ་བོར་བྱས་ནས་
སྤོང་བས་དེའི་རྒྱུད་ཀྱི་གཞི་ཤེས་ལ་ཟག་མེད་ཅེས་བྱའོ། །ཞེས་དང་། ཉན་ཐོས་དང་རང་སངས་རྒྱས་
རྣམས་ཀྱི་རྒྱུད་ལ་ཡོད་པ་ནི་ཉོན་སྒྲིབ་ཆེད་དུ་གཉེར་ནས་སྤོང་བ་ལ་བསམ་ནས་ཉོན་མོངས་པའི་ཟག་
པ་མེད་པ་དང་། ཞེས་གསུངས་པའི་ཕྱིར་ཞེས་ཟེར་བ། མི་འཐད་དེ། རང་རྒྱལ་སློབ་པ་འཕགས་པས་
གང་ཟག་གི་བདག་འཛིན་སྤང་བྱའི་གཙོ་བོར་བྱས་ནས་མི་སྤོང་བའི་ཕྱིར། དེར་ཐལ། དེས་གང་ཟག་
གི་བདག་མེད་བསྒོམ་བྱའི་གཙོ་བོར་བྱས་ནས་མི་སྒོམ་པའི་ཕྱིར། མ་གྲུབ་ན། རང་སངས་རྒྱས་དང་
སེམས་ཙམ་པ་གཉིས་བསྒོམ་བྱ་གཙོ་བོའི་ལྟ་བ་ལ་ཁྱད་པར་ཡོད་པར་ཐལ། མ་གྲུབ་པ་གང་ཞིག།
སེམས་ཙམ་པས་དེ་བསྒོམ་བྱའི་གཙོ་བོར་མི་བྱེད་པའི་ཕྱིར། གཞན་ཡང་། ཉན་རང་གཉིས་ལྟ་བ་
མཚུངས་པར་ཐལ། དེ་གཉིས་ཀས་གང་ཟག་གི་བདག་མེད་བསྒོམ་བྱའི་གཙོ་བོར་བྱེད་པར་མཚུངས་
པའི་ཕྱིར། འདོད་ན། སེམས་ཙམ་པ་དང་ཉན་ཐོས་ལྟ་བ་མཚུངས་པར་ཐལ། འདོད་པ་གང་ཞིག།
སེམས་ཙམ་པ་དང་རང་སངས་རྒྱས་ལྟ་བ་མཚུངས་པའི་ཕྱིར། གཞན་ཡང་། རང་རྒྱལ་སློབ་པ་ཆོས་
ཅན། གང་ཟག་གི་བདག་འཛིན་སྤངས་པའི་སྤངས་པ་དོན་དུ་གཉེར་བྱའི་གཙོ་བོར་བྱེད་པའི་གང་
ཟག་ཏུ་ཐལ། གང་ཟག་གི་བདག་འཛིན་སྤང་བྱའི་གཙོ་བོར་བྱེད་པའི་གང་ཟག་ཡིན་པའི་ཕྱིར།
འདོད་མི་ནུས་ཏེ། སྤངས་པ་དེ་ལས་ལྷག་པའི་གཟུགས་ཕྱི་རོལ་དོན་དུ་འཛིན་པའི་རྟོག་པ་སྤངས་པའི་
སྤངས་པ་གཙོ་བོར་དོན་དུ་གཉེར་བའི་གང་ཟག་ཡིན་པའི་ཕྱིར། ཁྱབ་སྟེ། གཟུགས་ཕྱི་རོལ་དོན་དུ་
འཛིན་པའི་རྟོག་པ་སྤངས་པའི་སྤངས་པ་ལས་ལྷག་པའི་བདེན་འཛིན་སྤངས་པའི་སྤངས་པ་དོན་དུ་



མཐའ་དཔྱོད་སྨད་ཆ།
ཡུམ་མཉན་པའི་སྣོད་དང་། སྦྱོར་བ་སྒོམ་པ་པོའི་རྟེན་གྱི་གང་ཟག་
(3)
གཉེར་བའི་གང་ཟག་ཡིན་ན། གཟུགས་ཕྱི་རོལ་དོན་དུ་འཛིན་པའི་རྟོག་པ་སྤངས་པའི་སྤངས་པ་དོན་
དུ་གཉེར་བྱའི་གཙོ་བོར་མི་བྱེད་པས་ཁྱབ་པའི་ཕྱིར། འོ་ན། གོང་དུ་དྲངས་པའི་རྣམ་བཤད་ཀྱི་དོན་ཇི་
ལྟར་ཡིན་ཞེ་ན། ཉན་རང་གཉིས་བདེན་འཛིན་ལས་རགས་པའི་སྒྲིབ་པ་ཞིག་སྤང་བྱའི་གཙོ་བོར་བྱེད་
པ་ལ་དགོངས་པ་ཞིག་ཡིན་ནམ་སྟེ་དཔྱད་པར་བྱའོ།།
། སངས་རྒྱས་རྣམས་ལ་ལྷག་པར་བྱས། །ཞེས་སོགས་ལ་གཉིས་ལས། དང་པོ་ནི། བྱང་
སེམས་ཚོགས་ལམ་པ་ཆོས་ཅན། ཡུམ་མཉན་པའི་སྣོད་ཡིན་ཏེ། །ཐེག་ཆེན་གྱི་དགེ་བའི་བཤེས་
གཉེན་གྱི་མགོན་དང་བཅས་ཤིང་། སྔོན་སངས་རྒྱས་རྣམས་ལ་ལྷག་པར་བྱ་བ་བྱས་པ་སོགས་ཕྱི་ནང་
གི་རྐྱེན་གཉིས་དང་ལྡན་པའི་སེམས་དཔའ་ཡིན་པའི་ཕྱིར། གཉིས་པ་ལ། ཁོ་ན་རེ། བྱང་སེམས་
ཚོགས་ལམ་པ་ཡིན་ན། ཡུམ་མཉན་པའི་སྣོད་ཡིན་དགོས་པར་ཐལ། སྦྱོར་བ་དེ་འཐད་པའི་ཕྱིར།
འདོད་ན། དེ་ཡིན་ན་ཡུམ་མཉན་པའི་སྣོད་རུང་གི་གང་ཟག་ཡིན་དགོས་པར་ཐལ། འདོད་པའི་ཕྱིར།
འདོད་མི་ནུས་ཏེ། སེམས་ཙམ་པར་གྱུར་པའི་བྱང་སེམས་ཚོགས་ལམ་པ་ཡུམ་མཉན་པའི་སྣོད་རུང་མ་
ཡིན་པའི་ཕྱིར་ཏེ། ཆོས་ཀྱི་བདག་མེད་ཕྲ་མོ་བསྟན་པའི་སྣོད་རུང་མ་ཡིན་པའི་ཕྱིར། དེ་སེམས་ཙམ་པ་
ཡིན་པའི་ཕྱིར་ཞེ་ན། ཐལ་འགྱུར་གཉིས་པ་ལ་མ་ཁྱབ་སྟེ། ཡུམ་མཉན་པའི་སྣོད་ཡིན་ན། ཡུམ་
མཉན་པའི་སྣོད་རུང་ཡིན་པས་མ་ཁྱབ་པའི་ཕྱིར། ཡུམ་མཉན་པའི་གདུལ་བྱ་ཡིན་ན་ཡུམ་མཉན་དུ་
རུང་བའི་གདུལ་བྱ་ཡིན་པས་མ་ཁྱབ་པའི་ཕྱིར། དེ་ཡིན་ན་ཡུམ་མཉན་པར་འོས་པའི་གདུལ་བྱ་ཡིན་
པས་མ་ཁྱབ་པའི་ཕྱིར་ཏེ། ཡུམ་མཉན་པའི་གདུལ་བྱར་གྱུར་པའི་ཉན་ཐོས་ཡོད། དེས་ཡུམ་མཉན་
པར་མི་འོས་པའི་ཕྱིར། ཕྱི་མ་དེར་ཐལ། ཐེག་དམན་གྱི་གང་ཟག་ཡིན་པའི་ཕྱིར། དང་པོ་དེར་ཐལ།
ཡུམ་མཉན་པའི་ཉན་ཐོས་ཡོད་པའི་ཕྱིར། ཉན་ཐོས་རྣམས་རང་གི་སྟོན་པ་ལས་ཐེག་ཆེན་གྱི་ཆོས་
ཐོས་ནས་གཞན་ལ་སྒྲོགས་པར་བྱེད་པ་ཙམ་ཡིན་པས་ཐོས་སྒྲོགས་སུ་བཤད་པའི་ཕྱིར་ཏེ། དམ་ཆོས་



(44)
སྒོམ་བྱེད་ཀྱི་སྦྱོར་བ་བཤད་པ།
མཐའ་དཔྱོད་སྨད་ཆ།
པད་དཀར་ལས། མགོན་པོ་དེ་རིང་བདག་ཅག་ཉན་ཐོས་གྱུར། །བྱང་ཆུབ་དམ་པ་ཡང་དག་བསྒྲགས་
པར་བགྱི། །བྱང་ཆུབ་པ་ཡི་སྒྲ་ཡང་རབ་ཏུ་བརྗོད། །དེ་བས་བདག་ཅག་ཉན་ཐོས་མི་བཟད་འདྲ།།
ཞེས་གསུངས་པའི་ཕྱིར། ཡང་ན་རྩ་བའི་ཐལ་འགྱུར་དང་པོ་ལ་མ་ཁྱབ། ཅེས་སྤྱི་སྐད་དང་བསྟུན་ཀྱང་
རུང་། ཁ་ཅིག །སྦྱོར་བ་སྒོམ་པའི་ཕྱི་ནང་གི་རྐྱེན་གཉིས་དང་ལྡན་པའི་སེམས་དཔའ་དེ། སྦྱོར་བ་སྒོམ་
པའི་རྟེན་གྱི་གང་ཟག་གི་མཚན་ཉིད་ཟེར་བ། མི་འཐད་དེ། ཉན་ཐོས་ཚོགས་ལམ་པ་སྦྱོར་བ་སྒོམ་
པའི་རྟེན་གྱི་གང་ཟག་ཡིན་པའི་ཕྱིར། དེར་ཐལ། དེ་ཉན་ཐོས་ཀྱི་སྦྱོར་བ་སྒོམ་པ་པོའི་རྟེན་གྱི་གང་
ཟག་ཡིན་པའི་ཕྱིར། དེ་ཡོད་པའི་ཕྱིར། ཡང་ཁ་ཅིག །སྔ་མ་དེ་བྱང་སེམས་ཀྱི་སྦྱོར་བ་སྒོམ་པ་པོའི་
རྟེན་གྱི་གང་ཟག་གི་མཚན་ཉིད་ཟེར་བའང་། མི་འཐད་དེ། ལམ་མ་ཞུགས་ན་བྱང་སེམས་ཀྱི་སྦྱོར་བ་
སྒོམ་པ་པོའི་རྟེན་གྱི་གང་ཟག་ཡོད་པའི་ཕྱིར། དེར་ཐལ། ལམ་མ་ཞུགས་ན་རྣམ་རྫོགས་སྦྱོར་བ་སྒོམ་
པ་པོའི་རྟེན་གྱི་གང་ཟག་ཡོད་པའི་ཕྱིར། ལམ་མ་ཞུགས་ན་མཁྱེན་གསུམ་གྱི་རྣམ་པ་སྒོམ་པ་ཡོད་པའི་
ཕྱིར༑ ལམ་མ་ཞུགས་ན་རྣམ་མཁྱེན་སྒོམ་པ་ཡོད་པའི་ཕྱིར་ཏེ། དེ་ན་རྣམ་མཁྱེན་སྨོན་ལམ་གྱི་ཡུལ་དུ་
བྱས་ནས་སྒོམ་པ་ཡོད་པའི་ཕྱིར། རང་ལུགས། སྔ་མ་དེ། སྐབས་འདིར་དངོས་སུ་བསྟན་པའི་སྦྱོར་བ་
སྒོམ་པ་པོའི་རྟེན་གྱི་གང་ཟག་གི་མཚན་ཉིད་ཡིན། བྱས་པ་ལ་ཁོ་ན་རེ། སྐབས་འདིར་དངོས་སུ་
བསྟན་པའི་སྦྱོར་བ་སྒོམ་པ་པོའི་ལམ་མ་ཞུགས་ཀྱི་གང་ཟག་ཆོས་ཅན་དུ་འཛིན་པ་ནི། བུ་ཡུལ་ན་མེད་
པའི་མིང་ཟླ་གྲགས་སུ་བཏགས་པ་ལྟར་རོ།།
༈ གཟུགས་ལ་སོགས་ལ་མི་གནས་ཕྱིར། །ཞེས་སོགས་ལ་གཉིས་ལས། དང་པོ་ནི། བྱང་
སེམས་ཀྱི་སྦྱོར་བ་ལ་ཉི་ཤུ་ཡོད་དེ། དེའི་ངོ་བོའི་སྒོ་ནས་དབྱེ་བའི་རང་བཞིན་གྱི་སྦྱོར་བ་ལྔ། གནས་
སྐབས་ཀྱི་སྦྱོར་བ་བཅོ་ལྔ་རྣམས་སུ་ཡོད་པའི་ཕྱིར། དང་པོ་གྲུབ་སྟེ། མི་གནས་པའི་སྦྱོར་བ། གནས་
པ་བཀག་པའི་སྦྱོར་བ། ཟབ་པའི་སྦྱོར་བ། གཏིང་དཔག་དཀའ་བའི་སྦྱོར་བ། ཚད་མེད་པའི་སྦྱོར་བ་



མཐའ་དཔྱོད་སྨད་ཆ།
སྒོམ་བྱེད་ཀྱི་སྦྱོར་བ་བཤད་པ།
(45)
རྣམས་སུ་ཡོད་པའི་ཕྱིར། གཉིས་པ་གྲུབ་སྟེ། རྟེན་གྱི་གང་ཟག་གི་སྒོ་ནས་ཕྱེ་བ་བརྒྱད། སྦྱོར་བ་རྫོགས་
པའི་ཐབས་ཀྱི་སྒོ་ནས་ཕྱེ་བ་བཞི། འབྲས་བུ་དང་དུས་ཀྱི་སྒོ་ནས་ཕྱེ་བ་གསུམ་ཡོད་པའི་ཕྱིར། དང་པོ་
གྲུབ་སྟེ། ཚེགས་ཆེན་ཡུན་རིང་རྟོགས་དཀའི་སྦྱོར་བ། ལུང་བསྟན་ཐོབ་པའི་སྦྱོར་བ། ཕྱིར་མི་ལྡོག་པའི་
སྦྱོར་བ། ངེས་པར་འབྱུང་བའི་སྦྱོར་བ། བར་ཆད་མེད་པའི་སྦྱོར་བ། བྱང་ཆུབ་ལ་ཉེ་བའི་སྦྱོར་བ།
མྱུར་བའི་སྦྱོར་བ། གཞན་དོན་གྱི་སྦྱོར་བ་རྣམས་སུ་ཡོད་པའི་ཕྱིར། གཉིས་པ་གྲུབ་སྟེ། འཕེལ་འགྲིབ་
མེད་པའི་སྦྱོར་བ། ཆོས་དང་ཆོས་མིན་སོགས་མི་མཐོང་བའི་སྦྱོར་བ། གཟུགས་སོགས་བསམ་མི་
ཁྱབ་པ་མི་མཐོང་བའི་སྦྱོར་བ། རྣམ་པར་མི་རྟོག་པའི་སྦྱོར་བ་རྣམས་སུ་ཡོད་པའི་ཕྱིར། གསུམ་པ་
གྲུབ་སྟེ། འབྲས་བུ་རིན་ཆེན་སྦྱིན་བྱེད་ཀྱི་སྦྱོར་བ། རྣམ་པར་དག་པའི་སྦྱོར་བ། ས་མཚམས་དང་
བཅས་པའི་སྦྱོར་བ་རྣམས་སུ་ཡོད་པའི་ཕྱིར། གཉིས་པ་ལ། ཁ་ཅིག །སྟོང་ཉིད་རྟོགས་པའི་ཞི་ལྷག་
ཟུང་འབྲེལ་གྱི་སེམས་དཔའི་རྣལ་འབྱོར། སེམས་དཔའི་སྦྱོར་བའི་མཚན་ཉིད་ཟེར་བ། མི་འཐད་དེ།
སྟོང་ཉིད་མ་རྟོགས་པའི་བྱང་སེམས་ཚོགས་ལམ་པའི་མཁྱེན་པ་དེ། མཚན་ཉིད་དེ་མ་ཡིན་པའི་ཕྱིར།
ཡང་སྔ་མ་དེ་འདིར་བསྟན་སེམས་དཔའི་སྦྱོར་བའི་མཚན་ཉིད་ཟེར་བའང་། མི་འཐད་དེ། ཡུལ་སྟོང་
པ་ཉིད་ལ་སྐྲག་པ་མངོན་གྱུར་བ་དང་བཅས་པའི་བྱང་སེམས་ཚོགས་ལམ་པའི་མཁྱེན་པ། མཚོན་བྱ་
དེ་གང་ཞིག །མཚན་ཉིད་དེ་མ་ཡིན་པའི་ཕྱིར། དང་པོ་དེར་ཐལ། ཚེགས་ཆེན་ཡུན་རིང་རྟོགས་པའི་
ཕྱིར༑ ཞེས་པའི་སྐབས་ནས་བསྟན་པའི་སེམས་དཔའི་སྦྱོར་བ་ཡིན་པའི་ཕྱིར། དེར་ཐལ། ཚེགས་
ཆེན་ཡུན་རིང་རྟོགས་པའི་སྦྱོར་བ་ཡོད་པའི་ཕྱིར། རྩ་རྟགས་གཉིས་པ་དེར་ཐལ། སྟོང་ཉིད་རྟོགས་
པའི་ལྷག་མཐོང་མ་ཐོབ་པའི་སེམས་དཔའི་སྦྱོར་བ་ཡིན་པའི་ཕྱིར། ཁ་ཅིག །ཚེགས་ཆེན་ཡུན་རིང་
རྟོགས་པའི་སྦྱོར་བ་ཡིན་ན། སྟོང་ཉིད་མ་རྟོགས་པས་ཁྱབ་སྟེ། དེ་ཡིན་ན་སྟོང་ཉིད་ལ་སྐྱག་པ་དང་
བཅས་པས་ཁྱབ་པའི་ཕྱིར་ཟེར་བ། མི་འཐད་དེ། ཚེགས་ཆེན་ཡུན་རིང་རྟོགས་དཀའི་སྦྱོར་བ་ཡིན་ན།



(6)
སྒོམ་བྱེད་ཀྱི་སྦྱོར་བ་བཤད་པ།
མཐའ་དཔྱོད་སྨད་ཆ།
སྟོང་ཉིད་རྟོགས་མྱོང་བའི་ལམ་ཞུགས་གྱི་མཁྱེན་པ་ཡིན་དགོས་པའི་ཕྱིར། དེར་ཐལ། ཚེགས་ཆེན་
ཡུན་རིང་རྟོགས་པའི་ཕྱིར། ཞེས་པའི་གཞུང་གི་བསྟན་བྱའི་གཙོ་བོར་གྱུར་པའི་སྦྱོར་བ་ཡིན་ན་དེ་ཡིན་
དགོས་པའི་ཕྱིར། དེར་ཐལ། སྐབས་བཞི་པའི་བསྟན་བྱའི་གཙོ་བོར་གྱུར་པའི་རྣམ་རྫོགས་སྦྱོར་བ་
ཡིན་ན་དེ་ཡིན་དགོས་པའི་ཕྱིར། དེར་ཐལ། མཚན་མེད་རབ་ཏུ་སྦྱིན་ལ་སོགས། །ཞེས་པའི་གཞུང་གི་
བསྟན་བྱའི་གཙོ་བོར་གྱུར་པའི་བྱང་སེམས་ཀྱི་ཚོགས་ལམ་ཡིན་ན་དེ་ཡིན་དགོས་པའི་ཕྱིར། རྟགས་
བསྒྲུབས་ཟིན། གཞན་ཡང་། སྟོང་ཉིད་ལ་སྐྲག་པའི་སེམས་དཔའི་སྦྱོར་བ་ཡིན་ན། སྟོང་ཉིད་མ་
རྟོགས་པའི་སྒོ་ནས་དེ་ལ་སྐྲག་པས་ཁྱབ་པར་ཐལ། དམ་བཅའ་དེའི་ཕྱིར། འདོད་མི་ནུས་ཏེ། སྟོང་
ཉིད་ལ་སྒོམ་བྱུང་གི་གསལ་སྣང་མ་ཐོབ་པའི་སྒོ་ནས་སྟོང་ཉིད་ལ་སྐྲག་པས་ཚེགས་ཆེན་ཡུན་རིང་
རྟོགས་དཀའི་སྦྱོར་བར་འཇོག་པར་རྣམ་བཤད་ལས་གསུངས་པའི་ཕྱིར། ཡང་ཁ་ཅིག །སྔ་མ་དེ་
འདིར་བསྟན་གཙོ་བོའི་སེམས་དཔའི་སྦྱོར་བའི་མཚན་ཉིད་ཟེར་བ། མི་འཐད་དེ། བྱང་སེམས་མཐོང་
ལམ་པའི་རྒྱུད་ཀྱི་སྙིང་རྗེ་ཆེན་པོ། མཚོན་བྱ་དེ་ཡིན་པའི་ཕྱིར། དེར་ཐལ། འདིར་བསྟན་བྱང་ཆུབ་ལ་
ཉེ་བའི་སེམས་དཔའི་སྦྱོར་བ་ཡིན་པའི་ཕྱིར། ས་དང་པོའི་ཡེ་ཤེས་ཡིན་པའི་ཕྱིར། ཡང་ཁ་ཅིག །སྟོང་
ཉིད་རྟོགས་པའི་ཞི་ལྷག་ཟུང་འབྲེལ་གྱིས་ཟིན་པའི་སེམས་དཔའི་རྣལ་འབྱོར། འདིར་བསྟན་སེམས་
དཔའི་གཙོ་བོའི་སྦྱོར་བའི་མཚན་ཉིད་ཟེར་བ། མི་འཐད་དེ། སྟོང་ཉིད་མངོན་སུམ་དུ་རྟོགས་མྱོང་གི་
བྱང་སེམས་ཚོགས་ལམ་པའི་རྒྱུད་ཀྱི་ཀུན་རྫོབ་སེམས་བསྐྱེད། མཚན་ཉིད་དེ་གང་ཞིག །མཚོན་བྱ་དེ་
མ་ཡིན་པའི་ཕྱིར། དང་པོ་དེར་ཐལ། སྟོང་ཉིད་མངོན་སུམ་དུ་རྟོགས་མྱོང་གི་བྱང་སེམས་ཀྱི་མཁྱེན་པ་
ཡིན་པའི་ཕྱིར། གཉིས་པ་དེར་ཐལ། འདིར་དངོས་སུ་བསྟན་པའི་སེམས་དཔའི་སྦྱོར་བ་མ་ཡིན་པའི་
ཕྱིར་༑ མ་གྲུབ་ན། ཚེགས་ཆེན་ཡུན་རིང་རྟོགས་དཀའ་བའི་སྦྱོར་བ་ཡིན་པར་ཐལ། མ་གྲུབ་པ་གང་
ཞིག །བྱང་སེམས་ཀྱི་ཚོགས་ལམ་ཡིན་པའི་ཕྱིར། འདོད་མི་ནུས་ཏེ། ཆོས་ཅན་དེའི་ཕྱིར། གཞན་



མཐའ་དཔྱོད་སྨད་ཆ།
སྒོམ་བྱེད་ཀྱི་སྦྱོར་བ་བཤད་པ།
(47)
ཡང་༔ མཚན་ཉིད་དེ་མི་འཐད་དེ། སྐབས་འདིར་དངོས་སུ་བསྟན་པའི་སེམས་དཔའི་གཙོ་བོའི་སྦྱོར་
བ་ཡིན་ན་དམན་ལམ་སྔོན་སོང་མ་ཡིན་དགོས་པའི་ཕྱིར། རང་ལུགས་ནི། ཡུལ་ཡུལ་ཅན་གཞི་ལམ་
རྣམ་གསུམ་བདེན་སྟོང་སྤྲོས་བྲལ་དུ་སྒོམ་པའི་ཞི་ལྷག་ཟུང་འབྲེལ་ཐོབ་པའི་སྐབས་འདིར་དངོས་སུ་
བསྟན་པའི་སེམས་དཔའི་རྣལ་འབྱོར། སྐབས་འདིར་དངོས་སུ་བསྟན་པའི་གཙོ་བོའི་སྦྱོར་བའི་མཚན་
ཉིད༑ དབྱེ་ན་བཅུ་དགུ། ས་མཚམས་ཐེག་ཆེན་གྱི་སྦྱོར་ལམ་དྲོད་ནས་ས་བཅུ་རྒྱུན་མཐའི་བར་དུ་ཡོད།
སྟོང་ཉིད་རྟོགས་པའི་ཤེས་རབ་ཀྱིས་ཟིན་པའི་སྐབས་འདིར་དངོས་སུ་བསྟན་པའི་སེམས་དཔའི་རྣལ་
འབྱོར། སྐབས་འདིར་དངོས་སུ་བསྟན་པའི་སེམས་དཔའི་སྦྱོར་བའི་མཚན་ཉིད། དབྱེ་ན་ཉི་ཤུ།
ས་མཚམས་ཐེག་ཆེན་གྱི་ཚོགས་ལམ་ནས་ཡོད། ཁ་ཅིག །ཐེག་ཆེན་རིགས་ངེས་ཀྱི་ཚོགས་ལམ་ཐོབ་
མ་ཐག་པའི་བྱང་སེམས་དབང་རྟུལ་གྱི་རྒྱུད་ལ་ཚེགས་ཆེན་ཡུན་རིང་རྟོགས་དཀའི་སྦྱོར་བ་ཡོད་པར་
བཞེད་པས་དཔྱད་པར་བྱའོ། །ཡང་ཁ་ཅིག །སྐབས་འདིར་དངོས་སུ་བསྟན་པའི་གཙོ་བོའི་སྦྱོར་བ་
དང༌༑ སྐབས་འདིར་དངོས་བསྟན་བསྟན་བྱའི་གཙོ་བོར་གྱུར་པའི་སྦྱོར་བ་དོན་གཅིག་ཟེར་བ། མི་
འཐད་དེ། སྐབས་འདིར་དངོས་བསྟན་བསྟན་བྱའི་གཙོ་བོར་བྱས་ནས་བསྟན་པའི་ཚེགས་ཆེན་ཡུན་
རིང་རྟོགས་དཀའི་སྦྱོར་བ་ཡོད་པའི་ཕྱིར། དེར་ཐལ། ཚེགས་ཆེན་ཡུན་རིང་རྟོགས་པའི་ཕྱིར། ཞེས་
པའི་གཞུང་གི་དངོས་བསྟན་བསྟན་བྱའི་གཙོ་བོར་གྱུར་པའི་ཚེགས་ཆེན་ཡུན་རིང་རྟོགས་དཀའི་སྦྱོར་
བ་ཡོད་པའི་ཕྱིར། གཞུང་དེའི་དངོས་བསྟན་བསྟན་བྱའི་གཙོ་བོ་ཡོད་པའི་ཕྱིར། སྦྱོར་བ་ཉི་ཤུ་པོའི་ས་
མཚམས་ཡོད་དེ། ཚེགས་ཆེན་ཡུན་རིང་ཚོགས་ལམ་ནས་ཐོབ། ལུང་བསྟན་དང་། །ཕྱིར་མི་ལྡོག་པའི་
དང་༑ ངེས་འབྱུང་དང་། བར་ཆད་མེད་པའི་སྦྱོར་བ་དང་བཞི་ནི། རིམ་པ་བཞིན་ཐེག་ཆེན་གྱི་སྦྱོར་
ལམ་དྲོད་རྩེ་མོ་བཟོད་པ་ཆོས་མཆོག་ནས་ཐོབ། བྱང་ཆུབ་ལ་ཉེ་བའི་སྦྱོར་བ་མཐོང་ལམ་ནས་དང་།
བྱང་ཆུབ་ལ་མྱུར་བ་ནི་ས་གཉིས་པ་ནས་དང་། གཞན་དོན་གྱི་སྦྱོར་བ་ནས་རྣམ་པར་མི་རྟོག་པའི་སྦྱོར་



(48)
སྦྱོར་བའི་ཡོན་ཏན་བཤད་པ།
མཐའ་དཔྱོད་སྨད་ཆ།
བའི་བར་ལྔ་ནི་ས་བརྒྱད་པར་དང་། འབྲས་བུ་རིན་ཆེན་སྦྱིན་བྱེད་ས་དགུ་པར་དང༌། རྣམ་པར་དག་
པའི་སྦྱོར་བ་ས་བཅུ་པར་དང་། ས་མཚམས་ཀྱི་སྦྱོར་བ་ཚོགས་ལམ་ནས། རྒྱུན་མཐའི་བར་དུ་འཇོག་
པའི་ཕྱིར་རོ།།
། བདུད་ཀྱི་མཐུ་བཅོམ་ལ་སོགས་པ། ཞེས་པར་གཉིས་ལས། དང་པོ་ནི། འདིར་བསྟན་
སྦྱོར་བའི་ཡོན་ཏན་བཅུ་བཞི་ཡོད་དེ། རྣམ་རྫོགས་སྦྱོར་བ་ཐོབ་མྱོང་གི་གང་ཟག་གི་རྒྱུད་ཀྱི་རྣམ་
རྫོགས་སྦྱོར་བ་བསྒོམས་སྟོབས་ཀྱིས་ཐོབ་པའི་བདུད་ཀྱི་མཐུ་བཅོམ་པ་སོགས་བཅུ་བཞི་ཡོད་པའི་ཕྱིར།
གཉིས་པ་ལ། ཁ་ཅིག །རྣམ་རྫོགས་སྦྱོར་བ་བསྒོམས་སྟོབས་ཀྱིས་ཐོབ་པའི་ཕན་ཡོན། སྦྱོར་བའི་
ཡོན་ཏན་གྱི་མཚན་ཉིད་ཟེར་བ་ མི་འཐད་དེ། མཚན་ཉིད་དེ་རྒྱུད་ལ་ལྡན་པའི་ལམ་མ་ཞུགས་ཀྱི་གང་
ཟག་ཡོད་པའི་ཕྱིར་ཏེ། སྦྱོར་བ་སྒོམ་པའི་ལམ་མ་ཞུགས་ཀྱི་གང་ཟག་ཡོད་པའི་ཕྱིར། གཞན་ཡང་།
མཚན་ཉིད་དེ་མི་འཐད་དེ། ཐེག་དམན་གྱི་སྦྱོར་བའི་ཡོན་ཏན་ཡོད་པའི་ཕྱིར། རང་ལུགས།
རྣམ་རྫོགས་སྦྱོར་བ་ཐོབ་མྱོང་གི་གང་ཟག་གི་རྒྱུད་ཀྱི་རྣམ་རྫོགས་སྦྱོར་བ་བསྒོམས་སྟོབས་ཀྱིས་ཐོབ་
པའི་ཕན་ཡོན། འདིར་བསྟན་རྣམ་རྫོགས་སྦྱོར་བའི་ཡོན་ཏན་གྱི་མཚན་ཉིད། དབྱེ་ན་བཅུ་བཞི།
ས་མཚམས་ཐེག་ཆེན་གྱི་ཚོགས་ལམ་ནས་སངས་རྒྱས་ཀྱི་སའི་བར་དུ་ཡོད། དེ་ལ་ཁོ་ན་རེ། ཉེས་པ་
སྔ་མ་ཁྱེད་རང་ལའང་འཇུག་སྟེ། མཚན་ཉིད་དེ་རྒྱུད་ལ་ལྡན་པའི་ལམ་མ་ཞུགས་ཀྱི་གང་ཟག་ཡོད་
པའི་ཕྱིར་ཏེ། དེའི་རྒྱུད་ཀྱི་དེ་ཡོད་པའི་ཕྱིར། རྣམ་རྫོགས་སྦྱོར་བ་སྒོམ་པའི་དེ་ཡོད་པའི་ཕྱིར། རྣམ་
རྫོགས་སྦྱོར་བ་དང་། རྣམ་རྫོགས་སྦྱོར་བ་ཐོབ་མྱོང་གི་རྒྱུད་ཀྱི་སྦྱོར་བ་དོན་གཅིག་པའི་ཕྱིར་ཟེར་ན།
མ་ཁྱབ་སྟེ། རྣམ་མཁྱེན་དང་སངས་འཕགས་ཀྱི་རྒྱུད་ཀྱི་རྣམ་མཁྱེན་དོན་གཅིག་ཀྱང་། རྣམ་མཁྱེན་
ཉམས་སུ་ལེན་པའི་ལམ་ཡིན་ན། དེའི་རྒྱུད་ཀྱི་དེ་ཉམས་སུ་ལེན་པའི་ལམ་ཡིན་མི་དགོས་པར་བཤད་
ཟིན་པའི་ཕྱིར། ཡང་ཁོ་ན་རེ། རྣམ་མཁྱེན་ཆོས་ཅན། མཚོན་བྱ་དེར་ཐལ། མཚན་ཉིད་དེའི་ཕྱིར།



མཐའ་དཔྱོད་སྨད་ཆ། ་
སྦྱོར་བའི་མཚན་ཉིད་བཤད་པ།
(49)
པར་;
འདོད་ན། ཐེག་ཆེན་གྱི་སྦྱོར་བའི་ཡོན་ཏན་ཡིན་པར་ཐལ། འདོད་པའི་ཕྱིར། འདོད་ན། སེམས་
དཔའི་ཡོན་ཏན་ཡིན་པར་ཐལ་ལོ། །ཞེ་ན། མ་ཁྱབ་སྟེ། དེ་ཐེག་ཆེན་གྱི་སྦྱོར་བའི་ཡོན་ཏན་ཡིན་པའི་
ཕྱིར་ཏེ། སངས་རྒྱས་ཀྱི་ས་ན་ཐེག་ཆེན་གྱི་སྦྱོར་བའི་ཕན་ཡོན་ཡོད་པའི་ཕྱིར། སངས་རྒྱས་ཀྱི་ས་ན་
མོས་པ་སྒོམ་ལམ་གྱི་ཕན་ཡོན་ཡོད་པའི་ཕྱིར། ཡང་ཁོ་ན་རེ། ཐེག་དམན་གྱི་སྦྱོར་བཞི་གང་རུང་ཡོད་
པར་ཐལ། དེའི་སྦྱོར་བ་ཡོད་པའི་ཕྱིར་ན། མ་ཁྱབ་སྟེ། འོ་ན། དེའི་སྒྲུབ་པ་བཞི་གང་རུང་ཡོད་པར་
ཐལ༑ དེའི་སྒྲུབ་པ་ཡོད་པའི་ཕྱིར། ཁྱབ་པ་ཁས། དེར་ཐལ། ཐེག་དམན་གྱི་སྒྲུབ་པའི་རྟེན་རང་
བཞིན་གནས་རིགས་ཡོད་པའི་ཕྱིར། ཁ་ཅིག །འདིར་བསྟན་ཡོན་ཏན་བཅུ་བཞི་ཚན་པ་གཉིས་པོ་དེ་
དོན་གཅིག་ལ་ལྡོག་པ་ཐ་དད་དུ་ཕྱེ་བ་ཙམ་ཡིན་ཟེར་བ། མི་འཐད་དེ། ད་ལྟ་སྦྱོར་བ་སྒོམ་པ་ལ་སངས་
རྒྱས་ཀྱི་བྱིན་གྱིས་རླབས་པའི་སེམས་དཔའ་ཡིན་ན་བདུད་ཀྱི་མཐུ་བཅོམ་པས་མ་ཁྱབ་པའི་ཕྱིར། དེར་
ཐལ༑ ཐེག་ཆེན་རིགས་ངེས་ཀྱི་ཐེག་ཆེན་གྱི་གང་ཟག་ཡིན་ན། དེ་བཅོམ་པས་མ་ཁྱབ་པའི་ཕྱིར།
རང་ལུགས། ཚན་པ་གཉིས་པོ་དེའི་ཁྱད་པར་ཡོད་དེ། སྔ་མ་བཅུ་བཞི་ནི་མ་འོངས་པ་ན་ཐོབ་པའི་
ཡོན་ཏན་དང་། ཕྱི་མ་བཅུ་བཞི་ད་ལྟ་ཐོབ་པའི་ཡོན་ཏན་གྱི་དབང་དུ་བྱས་པའི་ཕྱིར།།
། གང་གི་མཚོན་དེ་མཚན་ཉིད་དུ། །ཞེས་སོགས་ལ་གཉིས་ལས། དང་པོ་ནི། འདིར་
བསྟན་སྦྱོར་བའི་མཚན་ཉིད་ཀྱི་སྒྲས་བརྗོད་རིགས་ལ་བཞི་ཡོད་དེ། ཤེས་མཚན། ཁྱད་མཚན། བྱེད་
མཚན། ངོ་བོ་ཉིད་མཚན་རྣམས་སུ་ཡོད་པའི་ཕྱིར། འོ་ན། རྣམ་གསུམ་ཞེས་པ་མི་འཐད་པར་ཐལ།
རྣམ་པ་བཞིར་འཆད་པའི་ཕྱིར་ཞེ་ན། མ་ཁྱབ་སྟེ། རྩ་བར་དེ་ཙམ་ལས་མ་གསུངས་ཀྱང་། འགྲེལ་
པར༑ མཚན་ཉིད་ལ་རྣམ་པ་བཞིར་ཤེས་པར་བྱའོ། །ཞེས་གསུངས་པའི་ཕྱིར། ཁ་ཅིག །ཐེག་ཆེན་
སྦྱོར་བའི་མཚན་ཉིད་ཆོས་ཅན། ཁྱོད་ལ་བཞི་ཡོད་དེ། ཁྱོད་ལ་ཤེས་མཚན་ཁྱོད་མཚན་བྱེད་མཚན་ངོ་
བོ་ཉིད་མཚན་རྣམས་སུ་ཡོད་པའི་ཕྱིར། ཞེས་འགོད་པ་མི་འཐད་དེ། དེ་བཞི་རེ་རེ་ནས་ཐེག་ཆེན་སྦྱོར་
ht



(50)
སྦྱོར་བའིམཚན་ཉིད་བཤད་པ།
མཐའ་དཔྱོད་སྨད་ཆ།
བའི་མཚན་ཉིད་མ་ཡིན་པའི་ཕྱིར། དེ་བཞི་གང་རུང་ཡིན་ན་མཚན་ཉིད་ཡིན་པས་མ་ཁྱབ་པའི་ཕྱིར།
གཉིས་པ་ལ། ཁ་ཅིག །སྙིང་རྗེ་ཆེན་པོ་དང་སྟོང་ཉིད་རྟོགས་པའི་ཤེས་རབ་སོགས་ཐབས་ཤེས་ཀྱི་
རིགས་རྫོགས་པས་ཟིན་པའི་སེམས་དཔའི་རྣལ་འབྱོར། ལམ་ཤེར་ཕྱིན་གྱི་མཚན་ཉིད་ཟེར་བ། མི་
རིགས་ཏེ། སྟོང་ཉིད་རྟོགས་མ་མྱོང་བའི་བྱང་སེམས་ཚོགས་ལམ་པའི་རྒྱུད་ཀྱི་ཀུན་རྫོབ་སེམས་བསྐྱེད་
ལམ་ཤེར་ཕྱིན་གྱི་རྣལ་འབྱོར་ཡིན་པའི་ཕྱིར་ཏེ། དེ་ཡོད་པའི་ཕྱིར། དང་པོ་ནས་ཐེག་ཆེན་དུ་རིགས་
ངེས་པའི་ཐེག་ཆེན་གྱི་རིགས་ཅན་དབང་རྟུལ་དེ། དང་པོར་བྱང་ཆུབ་ཏུ་སེམས་བསྐྱེད། དེའི་རྗེས་སུ་
སྟོང་ཉིད་རྟོགས་པའི་ལྟ་བ་འཚོལ་དགོས་པའི་ཕྱིར་ཏེ། དབུ་མ་རྒྱན་ལས། ཡང་དག་དད་པའི་རྗེས་
འབྲང་བ། །རྫོགས་པའི་བྱང་ཆུབ་སེམས་བསྐྱེད་ནས། །ཐུབ་པའི་བརྟུལ་ཞུགས་བླང་བྱས་ཏེ། །དེ་ནི་
ཡང་དག་ཤེས་ཚོལ་བརྩོན། །ཞེས་གསུངས་པའི་ཕྱིར། ཡང་ཁ་ཅིག །འབྲས་བུ་ཤེར་ཕྱིན་ཐོབ་བྱེད་ཀྱི་
ཐབས་སུ་གྱུར་པའི་སེམས་དཔའི་རྣལ་འབྱོར། ལམ་ཤེར་ཕྱིན་གྱི་རྣལ་འབྱོར་གྱི་མཚན་ཉིད་ཟེར་བ།
མི་འཐད་དེ། ལམ་ཤེར་ཕྱིན་གྱི་རྣལ་འབྱོར་ཡིན་ན་ཐབས་ཡིན་པས་མ་ཁྱབ་པའི་ཕྱིར། དེར་ཐལ།
དེར་གྱུར་པའི་ཤེས་རབ་ཡོད་པ་གང་ཞིག །ཐབས་ཤེས་གཉིས་འགལ་བའི་ཕྱིར། ཁོ་ན་རེ། དེ་གཉིས་
མི་འགལ་བར་ཐལ། སྦྱིན་པའི་ཤེས་རབ་དེ་དེ་གཉིས་ཀ་ཡིན་པའི་ཕྱིར་ཏེ། དེ་ཐབས་གང་ཞིག །ཤེས་
རབ་ཡིན་པའི་ཕྱིར་ཟེར། རྟགས་དང་པོ་བསྒྲུབ་དགོས་སོ། །མཚན་ཉིད་དེ་ལ་མཁས་པ་ཁ་ཅིག །ཉན་
ཐོས་ཀྱི་ལམ་དུ་འཇུག་པར་ངེས་པའི་བྱང་སེམས་ཚོགས་ལམ་པའི་མཁྱེན་པ་ཆོས་ཅན། མཚན་ཉིད་
དེར་ཐལ། མཚོན་བྱ་དེའི་ཕྱིར། འདོད་མི་ནུས་ཏེ། གནས་སྐབས་རྫོགས་བྱང་ལས་ལྡོག་པར་ངེས་
པའི་བྱང་སེམས་ཀྱི་མཁྱེན་པ་ཡིན་པའི་ཕྱིར་ཟེར་བ། མི་འཐད་དེ། དེ་འདྲའི་བྱང་སེམས་ཚོགས་ལམ་
པའི་རྒྱུད་ལ་འབྲས་བུ་ཤེར་ཕྱིན་ཐོབ་བྱེད་ཀྱི་ཐབས་ཡོད་པའི་ཕྱིར་ཏེ། དེའི་རྒྱུད་ལ་གཞན་དོན་དུ་
འབྲས་བུ་ཤེར་ཕྱིན་དོན་དུ་གཉེར་བའི་བསམ་པ་ཁྱད་པར་ཅན་ཡོད་པའི་ཕྱིར། རང་ལུགས་ནི། རང་



མཐའ་དཔྱོད་སྨད་ཆ།
ལོ་ཙཱ་བ་ཆེན་པོས་མཚན་མཚོན་གཞི་གསུམ་གྱི་ངོས་འཛིན་དང་། ཇི་ལྟར་མཚོན་པའི་ཚུལ།
(51)
གི་ཐོབ་བྱར་གྱུར་པའི་འབྲས་བུ་ཤེར་ཕྱིན་ཐོབ་བྱེད་དུ་གྱུར་པའི་སེམས་དཔའི་རྣལ་འབྱོར། ལམ་ཤེར་
ཕྱིན་གྱི་རྣལ་འབྱོར་གྱི་མཚན་ཉིད། མཚོན་ཚུལ་ལ་ལོབ་ཆེན་པོས་ནི། བྱང་སེམས་ཀྱི་སྦྱོར་བ་ཉི་ཤུ་
མཚན་གཞི་ཡིན། དེ་ནི། གཟུགས་ལ་སོགས་ལ་མི་གནས་ཕྱིར། ཞེས་པས་བསྟན། ཆོས་སྐུའི་རྒྱུ་ཐུན་
མོང་མ་ཡིན་པའི་སྦྱོར་བ་མཚོན་བྱ་ཡིན། དེ་ནི། ཉོན་མོངས་རྟགས་དང་མཚན་མ་དང་། །ཞེས་པས་
བསྟན། དོན་གཉིས་ཕུན་ཚོགས་སྒྲུབ་བྱེད་ཀྱི་སེམས་དཔའི་རྣལ་འབྱོར་མཚན་ཉིད་ཡིན། དེ་ནི།
བསམ་མི་ཁྱབ་སོགས་ཁྱད་པར་གྱིས་ཞེས་པ་དང་། ཕན་དང་བདེ་དང་སྐྱོབ་པ་དང་། །ཞེས་སོགས་
ཀྱིས་བསྟན། མཚན་མཚོན་གཞི་གསུམ་དང་། མཚན་ཉིད་མཚན་གཞིའི་སྟེང་དུ་ངེས་བྱེད་ཀྱི་བློ་ནི།
མཚོན་པ་ཞེས་བྱ་ལ། དེ་ནི། དེ་བཞིན་གཤེགས་པ་འབྱུང་བ་དང་། །ཞེས་སོགས་དང༌། སྟོང་ཉིད་
མཚན་མ་མེད་བཅས་དང་། །ཞེས་སོགས་དང་། དེ་ནི་ཉིད་ཀྱི་ཆོས་བསྟེན་ནས། །ཞེས་སོགས་ཀྱིས་
བསྟན། དེས་ན། བྱང་སེམས་ཀྱི་སྦྱོར་བ་ཉི་ཤུ་མཚན་གཞི། ཆོས་སྐུའི་རྒྱུ་ཐུན་མོང་མ་ཡིན་པའི་སྦྱོར་
བར་མཚོན། དོན་གཉིས་ཕུན་ཚོགས་སྒྲུབ་བྱེད་ཀྱི་སེམས་དཔའི་རྣལ་འབྱོར་ཡིན་པ་ཞེས་མཚོན་པར་
བྱ་བ་ཡིན་ནོ། །ཞེས་གསུངས། དེའི་འགོག་ཚུལ་རྣམ་བཤད་ལས་གསུངས་པའི་དོན་བསྡུས་ན། ཤེས་
བྱ་ཆོས་ཅན། ཉོན་མོངས་རྟགས་དང་མཚན་མ་དང་། །ཞེས་སོགས་ཀྱིས། མཚོན་བྱ་ཁོ་ན་བསྟན་ནས་
མཚན་ཉིད་མ་བསྟན་པ་མི་འཐད་དེ། དེས་མཚན་གཞི་དང་མཚོན་བྱ་གཉིས་ཀ་བསྟན་པའི་ཕྱིར།
འགྲེལ་པར། དེ་ལྟར་ན་ངོ་བོ་ཉིད་བཅུ་དྲུག་གིས་ཇི་ལྟ་བ་བཞིན་དུ་ཐམས་ཅད་མཁྱེན་པ་ཉིད་གསུམ་
གྱི་སྦྱོར་བ་དག་མཚན་ཉིད་དང་ལྡན་པ་བཞིན་དུ་མཚོན་པས། དེ་ལྟར་ན་བཞི་པ་ངོ་བོ་ཉིད་ཀྱི་མཚན་
ཉིད་དུ་བཞེད་དོ། །ཞེས་གསུངས་པའི་ཕྱིར། ཡང་དེ་བཞིན་གཤེགས་པ་འབྱུང་བ་དང་། ཞེས་སོགས་
ཀྱིས༑ མཚོན་བྱ་ཁོ་ན་བསྟན་ནས་མཚན་ཉིད་མ་བསྟན་པ་མི་འཐད་པར་ཐལ། དེ་བཞིན་གཤེགས་པ་
འབྱུང་བ་དང་། ཞེས་སོགས་ཀྱིས་སེམས་དཔའི་གཞི་ཤེས་སྦྱོར་བའི་མཚན་ཉིད་བསྟན། སྟོང་ཉིད་



(52)
རང་ལུགས་ཀྱིས་མཚན་མཚོན་གཞི་གསུམ་ངོས་འཛིན་དང་། ཇི་ལྟར་མཚོན་པའི་ཚུལ། །
མཐའ་དཔྱོད་སྨད་ཆ།
མཚན་མ་མེད་བཅས་དང་། །ཞེས་སོགས་ཀྱིས་ལམ་ཤེས་སྦྱོར་བའི་མཚན་ཉིད་བསྟན། དེ་ནི་ཉིད་ཀྱི་
ཆོས་བསྟེན་ནས། །ཞེས་སོགས་ཀྱིས་རྣམ་མཁྱེན་སྦྱོར་བའི་མཚན་ཉིད་བསྟན་པའི་ཕྱིར། དང་པོ་དེར་
ཐལ༑ འགྲེལ་པར། ཤེས་པའི་རྣམ་པའི་བྱེ་བྲག་བཅུ་དྲུག་གིས་ཚུལ་བཞིན་དུ་ཐམས་ཅད་ཤེས་པ་ཉིད་
ཀྱི་སྦྱོར་བ་རྣམས་ཇི་ལྟ་བ་བཞིན་མཚོན་པས་ན། ཤེས་པའི་མཚན་ཉིད་ཐམས་ཅད་ཤེས་པ་ཉིད་ཀྱིས་
བསྡུས་པ་ཡིན་ནོ། །ཞེས་གསུངས་པའི་ཕྱིར། གཉིས་པ་དེར་ཐལ། ཤེས་པའི་རྣམ་པའི་ཁྱད་པར་བཅུ་
དྲུག་གིས་ཇི་ལྟ་བ་བཞིན་དུ་ལམ་ཤེས་པ་ཉིད་ཀྱི་སྦྱོར་བ་དག་མཚོན་པས་ཤེས་པའི་མཚན་ཉིད་ལམ་
ཤེས་པ་ཉིད་ཀྱིས་བསྡུས་པ་ཡིན་ནོ། །ཞེས་གསུངས་པའི་ཕྱིར། གསུམ་པ་དེར་ཐལ། ཤེས་པའི་རྣམ་
པའི་བྱེ་བྲག་བཅུ་དྲུག་གིས་ཇི་ལྟ་བ་བཞིན་དུ་རྣམ་པ་ཐམས་ཅད་མཁྱེན་པ་ཉིད་ཀྱི་སྦྱོར་བ་དག་མཚོན་
པས་ན་ཤེས་པའི་མཚན་ཉིད་རྣམ་པ་ཐམས་ཅད་མཁྱེན་པ་ཉིད་ཀྱིས་བསྡུས་པ་ཡིན་ནོ། །ཞེས་
གསུངས་པའི་ཕྱིར། ཡང་ཁ་ཅིག །མཁྱེན་གསུམ་གྱི་སྦྱོར་བ་མཚན་གཞི། སངས་རྒྱས་སྐྱེད་བྱེད་ཡིན་
པར་མཚོན། སངས་རྒྱས་ཀྱི་ཐུགས་རྒྱུད་ཀྱི་མཁྱེན་གསུམ་སྐྱེད་བྱེད་ཡིན་པ། ཞེས་པ་སྐབས་འདིའི་
མཚོན་ཚུལ་དུ་སྨྲ་བ་མི་འཐད་དེ། དེ་འདྲ་འཕགས་སེང་གཉིས་ཀའི་འགྲེལ་པའི་ཚིག་དོན་ལ་མི་
གསལ་བའི་ཕྱིར་དང་། མཁྱེན་གསུམ་གྱི་སྦྱོར་བ་ཚད་མས་ཤེས་ནས་དེ་རྣམ་མཁྱེན་གྱི་རྒྱུར་ཐག་མ་
ཆོད་པའི་གང་ཟག་མི་སྲིད་པའི་ཕྱིར། ༈ རང་ལུགས་ལ། མཚན་གཞི་དང་། མཚོན་བྱ་དང་། མཚན་
ཉིད་དང་། ཇི་ལྟར་མཚོན་པའི་ཚུལ་དང༌། ས་མཚམས་དང་ལྔ་ལས། དང་པོ་ནི། ཉོན་མོངས་རྟགས་
སོགས་ཀྱིས་དབེན་པའི་སེམས་དཔའི་རྣལ་འབྱོར་བཅུ་དྲུག་པོ་ཡིན། དེ་ནི་ཉོན་མོངས་རྟགས་དང་
མཚན་མ་དང༌། །ཞེས་སོགས་ཀྱིས་བསྟན། གཉིས་པ་ལ། སྤྱིའི་དབང་དུ་བྱས་ན། ལམ་ཤེར་ཕྱིན་གྱི་
རྣལ་འབྱོར་དང༌། བྱེ་བྲག་གི་དབང་དུ་བྱས་ན། སེམས་དཔའི་གཞི་ཤེས་སྦྱོར་བ། ལམ་ཤེས་སྦྱོར་བ།
རྣམ་མཁྱེན་སྦྱོར་བ། ཉན་རང་གི་སྦྱོར་བ་ལས་ཁྱད་པར་དུ་འཕགས་པའི་སྦྱོར་བ། གཞན་དོན་སྒྲུབ་



མཐའ་དཔྱོད་སྨད་ཆ།
རང་ལུགས་ཀྱིས་མཚན་མཚོན་གཞི་གསུམ་ངོས་འཛིན་དང་། ཇི་ལྟར་མཚོན་པའི་ཚུལ།
(53)
པའི་བྱེད་ལས་དང་ལྡན་པའི་སྦྱོར་བ་རྣམས་སོ། །གསུམ་པ་ལ། སྤྱིའི་དབང་དུ་བྱས་ན། རང་གི་ཐོབ་
བྱར་གྱུར་པའི་འབྲས་བུ་ཤེར་ཕྱིན་ཐོབ་བྱེད་དུ་གྱུར་པའི་སེམས་དཔའི་རྣལ་འབྱོར་དང༌། བྱེ་བྲག་གི་
དབང་དུ་བྱས་ན། དེ་བཞིན་གཤེགས་པ་འབྱུང་བ་ཤེས་པ་སོགས་གཞི་ཤེས་ཀྱི་དམིགས་པ་གང་ཡང་
རུང་བ་ལ་དམིགས་པ་ཡང་ཡིན། ཐེག་དམན་གྱི་རྟོགས་རིགས་སུ་གནས་པ་ཡང་ཡིན་པའི་གཞི་
མཐུན་པར་གྱུར་པའི་སེམས་དཔའི་རྣལ་འབྱོར་དང་། སྟོང་ཉིད་མཚན་མེད་སོགས་ལམ་ཤེས་ཀྱི་
དམིགས་པ་གང་ཡང་རུང་བ་ལ་དམིགས་པའི་སེམས་དཔའི་རྣལ་འབྱོར་དང་། དེ་བཞིན་གཤེགས་པ་
ཉིད་ཀྱི་མཐོང་ཆོས་ལ་བདེ་བར་གནས་པ་སོགས་རྣམ་མཁྱེན་གྱི་དམིགས་པ་གང་ཡང་རུང་བ་ལ་
དམིགས་པའི་སེམས་དཔའི་རྣལ་འབྱོར་དང་། བསམ་མི་ཁྱབ་སོགས་ཀྱི་ཁྱད་པར་དུ་བྱས་པའི་
སེམས་དཔའི་རྣལ་འབྱོར་དང༌། ཕན་བདེ་སྐྱོབ་སོགས་ཀྱི་བྱེད་ལས་ཁྱད་པར་ཅན་དང་ལྡན་པའི་
སེམས་དཔའི་རྣལ་འབྱོར་རྣམས་སོ། །བཞི་པ་ལ། སྤྱིའི་དབང་དུ་བྱས་ན་ཉོན་མོངས་རྟགས་སོགས་
ཀྱིས་དབེན་པའི་སེམས་དཔའི་རྣལ་འབྱོར་བཅུ་དྲུག་མཚན་གཞི། ལམ་ཤེར་ཕྱིན་གྱི་རྣལ་འབྱོར་དུ་
མཚོན། རང་གི་ཐོབ་བྱར་གྱུར་པའི་འབྲས་བུ་ཤེར་ཕྱིན་ཐོབ་བྱེད་དུ་གྱུར་པའི་སེམས་དཔའི་རྣལ་
འབྱོར་ཡིན་པ་ཞེས་སོ། །བྱེ་བྲག་གི་དབང་དུ་བྱས་ན། ཉོན་མོངས་རྟགས་དང་མཚན་མ་དང་། །ཞེས་
སོགས་ཀྱི་སྐབས་ནས་དངོས་སུ་བསྟན་པའི་སེམས་དཔའི་རྣལ་འབྱོར་དང་པོ་བཞི་མཚན་གཞི།
སེམས་དཔའི་གཞི་ཤེས་སྦྱོར་པར་མཚོན། །དེ་བཞིན་གཤེགས་པ་འབྱུང་བ་ཤེས་པ་སོགས་གཞི་ཤེས་
ཀྱི་དམིགས་པ་གང་ཡང་རུང་བ་ལ་དམིགས་པ་ཡང་ཡིན། ཐེག་དམན་གྱི་རྟོགས་རིགས་སུ་གནས་པ་
ཡང་ཡིན་པའི་གཞི་མཐུན་དུ་གྱུར་པའི་སེམས་དཔའི་རྣལ་འབྱོར་ཡང་ཡིན་པ་ཞེས་སོ། །དཀའ་དང་
ངེས་པ་དང༌། ཞེས་སོགས་ཀྱི་སྐབས་ནས་དངོས་སུ་བསྟན་པའི་གཞན་དོན་གྱི་གོ་ཆ་བྱ་དཀའ་བ་
སོགས་སྒྲུབ་པའི་སེམས་དཔའི་རྣལ་འབྱོར་ལྔ་མཚན་གཞི་ལམ་ཤེས་སྦྱོར་བར་མཚོན། སྟོང་ཉིད་



(54)
གཞི་ཤེས་སྦྱོར་བའི་མཚན་ཉིད་གཞན་གྱིས་བཞག་པ་རྣམས་དགག་ཚུལ།
མཐའ་དཔྱོད་སྨད་ཆ།
མཚན་མེད་སོགས་ལམ་ཤེས་ཀྱི་དམིགས་པ་གང་ཡང་རུང་བ་ལ་དམིགས་པའི་སེམས་དཔའི་རྣལ་
འབྱོར་ཡིན་པ་ཞེས་སོ། །མི་མཐུན་ཐོགས་པ་མེད་དང་དེ། །ཞེས་སོགས་ཀྱི་སྐབས་ནས་དངོས་སུ་
བསྟན་པའི་གཞི་ལམ་གྱིས་བསྡུས་པའི་ཁྱད་པར་སོགས་སེམས་དཔའི་རྣལ་འབྱོར་བདུན་མཚན་གཞི།
རྣམ་མཁྱེན་སྦྱོར་བར་མཚོན། དེ་བཞིན་གཤེགས་པ་ཉིད་ཀྱི་མཐོང་ཆོས་ལ་བདེ་བར་གནས་པ་
སོགས་རྣམ་མཁྱེན་གྱི་དམིགས་པ་གང་ཡང་རུང་བ་ལ་དམིགས་པའི་སེམས་དཔའི་རྣལ་འབྱོར་ཡིན་
པ་ཞེས་སོ། །སེམས་དཔའི་ལམ་ཤེས་སྦྱོར་བའི་ངོ་བོ་ཉིད་ལྔ་དང་། རྣམ་མཁྱེན་སྦྱོར་བའི་ངོ་བོ་ཉིད་
བདུན་མཚན་གཞི། ཉན་རང་གི་སྦྱོར་བ་ལས་ཁྱད་པར་དུ་འཕགས་པའི་སྦྱོར་བར་མཚོན། བསམ་མི་
ཁྱབ་སོགས་ཀྱི་ཁྱད་པར་དུ་བྱས་པའི་སེམས་དཔའི་རྣལ་འབྱོར་ཡིན་པ་ཞེས་སོ། །ཉོན་མོངས་རྟགས་
སོགས་ཀྱིས་དབེན་པའི་སེམས་དཔའི་རྣལ་འབྱོར་བཅུ་དྲུག་མཚན་གཞི། གཞན་དོན་སྒྲུབ་པའི་བྱེད་
ལས་ཁྱད་པར་ཅན་དང་ལྡན་པའི་སྦྱོར་བར་མཚོན། ཕན་བདེ་སྐྱོབ་སོགས་ཀྱི་བྱེད་ལས་ཁྱད་པར་ཅན་
དང་ལྡན་པའི་སེམས་དཔའི་རྣལ་འབྱོར་ཡིན་པ་ཞེས་སོ། །ས་མཚམས་ནི། ཐེག་ཆེན་གྱི་ཚོགས་ལམ་
ནས་རྒྱུན་མཐའི་བར་དུ་ཡོད་པ་ཡིན་གྱི་སངས་རྒྱས་ཀྱི་སར་བཞག་པ་མི་འཐད་དེ། སངས་རྒྱས་ཀྱི་
སར་ཐེག་ཆེན་གྱི་སྦྱོར་བ་མེད་པའི་ཕྱིར། ཁ་ཅིག །དེ་མི་འཐད་དེ། རྣམ་མཁྱེན་རྣམ་མཁྱེན་གྱི་ཤེས་
མཚན་ཡིན་པའི་ཕྱིར་ཏེ། རྣམ་མཁྱེན་རྣམ་མཁྱེན་གྱི་ཤེས་རྣམ་ཡིན་པའི་ཕྱིར། དེས་ན་རྣམ་བཤད་
ལས༑ ཤེས་མཚན་སོགས་སངས་རྒྱས་ཀྱི་སར་མེད་པར་གསུངས་པའི་དགོངས་པ་སྐབས་འདིར་
དངོས་སུ་བསྟན་པའི་ཤེས་མཚན་སོགས་ལ་དགོངས་ཟེར་བ་གང་བདེ་དཔྱད་པར་བྱའོ། །ཁ་ཅིག །དེ་
བཞིན་གཤེགས་པ་འབྱུང་བ་ཤེས་པ་སོགས་གཞི་ཤེས་ཀྱི་རྣམ་པ་གང་ཡང་རུང་བ་ལ་དམིགས་པའི་
སེམས་དཔའི་རྣལ་འབྱོར་སེམས་དཔའི་གཞི་ཤེས་སྦྱོར་བའི་མཚན་ཉིད་ཟེར་བ། མི་འཐད་དེ། དེ་
བཞིན་གཤེགས་པ་འབྱུང་བ་ཤེས་པ་སོགས་གཞི་ཤེས་ཀྱི་རྣམ་པ་མ་ཡིན་པའི་ཕྱིར། དེར་ཐལ། གཞི་



མཐའ་དཔྱོད་སྨད་ཆ།
གཞི་ཤེས་སྦྱོར་བའི་མཚན་ཉིད་གཞན་གྱིས་བཞག་པ་རྣམས་དགག་ཚུལ།
(55)
ཤེས་ཀྱི་རྣམ་པ་ཡིན་ན་གཞི་ཤེས་ཀྱི་འཛིན་སྟངས་ཡིན་དགོས་པའི་ཕྱིར། གཞན་ཡང་། མཚན་ཉིད་དེ་
མི་འཐད་དེ། དེ་བཞིན་གཤེགས་པ་འབྱུང་བ་ཤེས་པ་སོགས་གཞི་ཤེས་ཀྱི་རྣམ་པ་གང་ཡང་རུང་བ་
བདེན་སྟོང་དུ་མངོན་སུམ་དུ་རྟོགས་པའི་སེམས་དཔའི་རྣལ་འབྱོར་དེ། སེམས་དཔའི་གཞི་ཤེས་སྦྱོར་
བ་མ་ཡིན་པ་གང་ཞིག །མཚན་ཉིད་དེ་ཡིན་པའི་ཕྱིར། དང་པོ་དེར་ཐལ། དེ་ཐེག་དམན་གྱི་རྟོགས་
རིགས་སུ་མི་གནས་པའི་ཕྱིར། ཕྱི་མ་དེར་ཐལ། དེ་བཞིན་གཤེགས་པ་འབྱུང་བར་ཤེས་པ་སོགས་
གཞི་ཤེས་ཀྱི་རྣམ་པ་གང་ཡང་རུང་བ་བདེན་མེད་དུ་རྟོགས་པའི་བློ་དང་བདེན་གྲུབ་ཏུ་འཛིན་པའི་
བདེན་འཛིན་གཉིས་དམིགས་པ་གཅིག་ལ་དམིགས་ནས་འཛིན་སྟངས་དངོས་འགལ་ཡིན་པའི་ཕྱིར།
དེར་ཐལ། དེ་བཞིན་གཤེགས་པ་འབྱུང་བ་ཤེས་པ་སོགས་གཞི་ཤེས་ཀྱི་རྣམ་པ་ཡོད་པ་གང་ཞིག།
བུམ་པ་བདེན་པར་འཛིན་པའི་བློ་དང་བུམ་པ་བདེན་མེད་དུ་རྟོགས་པའི་བློ་གཉིས་དེ་ལྟར་ཡིན་པའི་
ཕྱིར། རྟགས་དང་པོ་དངོས། ཡང་ཁ་ཅིག །དེ་བཞིན་གཤེགས་པ་འབྱུང་བ་ཤེས་པ་སོགས་ཡུལ་བཅུ་
དྲུག་གང་རུང་གི་རྣམ་པ་ཅན་གྱི་སེམས་དཔའི་རྣལ་འབྱོར་དེ། སེམས་དཔའི་རྒྱུད་ཀྱི་གཞི་ཤེས་སྦྱོར་
བའི་མཚན་ཉིད་ཟེར་བ། མི་འཐད་དེ། གཉིས་སྟོང་དོན་སྤྱིའི་ཚུལ་གྱིས་རྟོགས་པའི་ཐེག་ཆེན་གྱི་སྦྱོར་
ལམ་དེ། མཚོན་བྱ་དེ་གང་ཞིག །མཚན་ཉིད་དེ་མ་ཡིན་པའི་ཕྱིར། ཕྱི་མ་དེར་ཐལ། དེ་ལ་དེ་བཞིན་
གཤེགས་པ་འབྱུང་བ་སོགས་ཡུལ་བཅུ་དྲུག་པོ་གང་རུང་གི་རྣམ་པ་མ་ཤར་བའི་ཕྱིར། དེ་སྐབས་འདིར་
དངོས་སུ་བསྟན་པའི་སེམས་དཔའི་རྒྱུད་ཀྱི་གཞི་ཤེས་སྦྱོར་བའི་མཚན་ཉིད་ཟེར་བའང་། མི་འཐད་དེ།
སྐབས་འདིར་དངོས་སུ་བསྟན་པའི་སེམས་དཔའི་གཞི་ཤེས་སྦྱོར་བ་ཡིན་ན་དམན་ལམ་སྔོན་མ་སོང་
ཡིན་དགོས་པའི་ཕྱིར།།
༈ དེ་བཞིན་གཤེགས་པ་འབྱུང་བ་ཤེས་པ་སོགས་ཞེས་སོགས་སྒྲ་སྨོས་པའི་དོན་ཡང་ཡོད་དེ།
ཤེས་པ་དེ། གཡོ་བ་ལ་སོགས་ཞེས་བྱ་དང། ཞེས་པའི་སྐབས་སུ། ལུང་མ་བསྟན་གྱི་ལྟ་བའི་ཞེན་ཡུལ་



(56)
ལྟ་ངན་དྲུག་ཅུ་རྩ་གཉིས་བཤད་པ།
མཐའ་དཔྱོད་སྨད་ཆ།
མེད་པར་རྟོགས་པའི་ཐེག་ཆེན་གྱི་མཐོང་ལམ་སེམས་དཔའི་གཞི་ཤེས་སྦྱོར་བར་མཚོན་ཚུལ་བསྟན་
པའི་ཕྱིར། སྐབས་འདིར་མཐའ་དཔྱད་པ་ལ། ཁ་ཅིག །བདག་དང་འཇིག་རྟེན་རྟག་པར་ལྟ་བ། མི་
རྟག་པར་ལྟ་བ། གཉིས་ཀར་ལྟ་བ། གཉིས་ཀ་མ་ཡིན་པར་ལྟ་བ་བཞི་སྔོན་གྱི་མཐའ་ལ་བརྟེན་པའི་
ལུང་མ་བསྟན་གྱི་ལྟ་བ་ཡིན། བདག་དང་འཇིག་རྟེན་མཐའ་དང་ལྡན་པ་དང༌། །མཐའ་དང་མི་ལྡན་པ་
དང་༑ གཉིས་ཀ་དང་། གཉིས་ཀ་མ་ཡིན་པར་ལྟ་བ་རྣམས་ཕྱི་མའི་མཐའ་ལ་བརྟེན་པའི་ལུང་མ་
བསྟན་གྱི་ལྟ་བ་ཡིན། གྲོལ་བའི་བདག་གྲོངས་ཕན་ཆད་འབྱུང་བ་དང༌། མི་འབྱུང་པ་དང་། གཉིས་ཀ་
དང་། གཉིས་ཀ་མ་ཡིན་པར་ལྟ་བ་རྣམས་མྱང་འདས་ཀྱི་མཐའ་ལ་བརྟེན་པའི་ལུང་མ་བསྟན་གྱི་ལྟ་
བ་ཡིན། ལུས་སྲོག་རྫས་གཅིག་ཏུ་ལྟ་བ་དང་རྫས་ཐ་དད་དུ་ལྟ་བ་གཉིས་ལུས་སྲོག་ལ་བརྟེན་པའི་ལྟ་
བ་ཡིན་ཞེས་ཟེར་ན། བདག་དང་འཇིག་རྟེན་མི་རྟག་པར་ལྟ་བའི་ལྟ་བ་ཆོས་ཅན། ཁྱོད་ལུང་མ་བསྟན་
གྱི་ལྟ་བ་མ་ཡིན་པར་ཐལ། ཁྱོད་ལྟ་བ་རྣམ་དག་ཡིན་པའི་ཕྱིར། དེར་ཐལ། བདག་དང་འཇིག་རྟེན་མི་
རྟག་པ་ཡིན་པའི་ཕྱིར། དེ་བཞིན་དུ་བདག་དང་འཇིག་རྟེན། རྟག་མི་རྟག་གཉིས་ཀ་མ་ཡིན་པར་ལྟ་
བའི་ལྟ་བ་ཆོས་ཅན། དེ་མ་ཡིན་པར་ཐལ། ལྟ་བ་རྣམ་དག་ཡིན་པའི་ཕྱིར་ཏེ། བདག་དང་འཇིག་རྟེན་
རྟག་མི་རྟག་གཉིས་ཀ་མ་ཡིན་པའི་ཕྱིར། གཞན་ཡང་། བདག་དང་འཇིག་རྟེན་མཐའ་དང་ལྡན་པར་
ལྟ་བའི་ལྟ་བ་ལུང་མ་བསྟན་གྱི་ལྟ་བ་མ་ཡིན་པར་ཐལ། དེ་ལྟ་བ་རྣམ་དག་ཡིན་པའི་ཕྱིར་ཏེ། བདག་
དང་འཇིག་རྟེན་མཐའ་དང་ལྡན་པའི་ཕྱིར། དེར་ཐལ། བདག་དང་འཇིག་རྟེན་མཐའ་དང་མི་ལྡན་པ་
མ་ཡིན་པའི་ཕྱིར། མ་གྲུབ་ན། བདག་དང་འཇིག་རྟེན་མཐའ་དང་མི་ལྡན་པར་ལྟ་བའི་ལྟ་བ་དེ་ལྟ་བ་
རྣམ་དག་ཡིན་པར་ཐལ། མ་གྲུབ་པ་དེའི་ཕྱིར། འདོད་ན། དེ་ལུང་མ་བསྟན་གྱི་ལྟ་བ་མ་ཡིན་པར་ཐལ་
ལོ༑ ༑ཁོ་ན་རེ། གང་ཟག་གི་བདག་དང་འཇིག་རྟེན་རྟག་པར་ལྟ་བ་སོགས་བཞི་སྐབས་འདིར་ལུང་མ་
བསྟན་གྱི་ལྟ་བར་བྱེད་དོ། །ཞེས་ན། འོ་ན། ཕྱི་རོལ་པས་གང་ཟག་གི་བདག་ལ་བསམ་ནས། བདག་



མཐའ་དཔྱོད་སྨད་ཆ།
ལྟ་ངན་དྲུག་ཅུ་རྩ་གཉིས་བཤད་པ།
(5)
དང་འཇིག་རྟེན་རྟག་གམ་མི་རྟག་ཅེས་མ་དྲིས་པར། གང་ཟག་གི་བདག་དང་འཇིག་རྟེན་རྟག་གམ་
མི་རྟག་ཅེས་དྲིས་པར་ཐལ། དམ་བཅའ་དེའི་ཕྱིར། འདོད་ན། གྲངས་ཅན་གྱི་ཞེ་འདོད་ལ་མིག་
སོགས་བདག་རྟག་པའི་དོན་བྱེད་པར་སྒྲུབ་འདོད་ནས། ངག་ཏུ་མིག་སོགས་ཆོས་ཅན། གཞན་དོན་
བྱེད་དེ། འདུས་བསགས་ཡིན་པའི་ཕྱིར། ཞེས་མ་བཀོད་པར་མིག་སོགས་ཆོས་ཅན། བདག་དོན་བྱེད་
དེ༔ འདུས་བསགས་ཡིན་པའི་ཕྱིར། ཞེས་བཀོད་པར་ཐལ། འདོད་པའི་ཕྱིར། ཡང་ཁ་ཅིག །བདག་
དང་འཇིག་རྟེན་མི་རྟག་པར་བདེན་པར་ལྟ་བ་སོགས་བཞི་པོ་དེ་འདིར་བསྟན་ལུང་མ་བསྟན་གྱི་ལྟ་བ་
ཡིན་ཟེར་བ། མི་འཐད་དེ། བདག་དང་འཇིག་རྟེན་མི་རྟག་པར་བདེན་པར་ལྟ་བའི་ལྟ་བ་དེ་དེ་མ་ཡིན་
པའི་ཕྱིར། དེར་ཐལ། བདག་དང་འཇིག་རྟེན་མི་རྟག་པར་བདེན་པར་མེད་པར་རྟོགས་པའི་བྱང་
སེམས་ཀྱི་མཐོང་ལམ་དེ། སེམས་དཔའི་གཞི་ཤེས་སྦྱོར་བ་མ་ཡིན་པའི་ཕྱིར། དེར་ཐལ། དེ་ཐེག་
ཆེན་གྱི་རྟོགས་རིགས་སུ་གནས་པའི་ཕྱིར། དེར་ཐལ། བདག་དང་འཇིག་རྟེན་མི་རྟག་པར་བདེན་
པར་མེད་པ་སྟོང་ཉིད་ཕྲ་མོ་ཡིན་པའི་ཕྱིར་ཏེ། བདག་དང་འཇིག་རྟེན་ཐ་སྙད་དུ་མི་རྟག་པ་ཡིན་པའི་
ཕྱིར༑ གཞན་ཡང་། རྒྱང་འཕེན་གྱིས་གྲོལ་བའི་བདག་ཁས་ལེན་པར་ཐལ། མྱང་འདས་ལ་བརྟེན་
པའི་ལུང་མ་བསྟན་གྱི་ལྟ་བའི་མཚན་ཉིད་དེ་འཐད་པའི་ཕྱིར། འདོད་ན། དེས་ཐར་པ་ཐོབ་པའི་གང་
ཟག་ཁས་ལེན་པར་ཐལ། འདོད་པའི་ཕྱིར། འདོད་མི་ནུས་ཏེ། དེ་སྐྱེ་བ་སྔ་ཕྱི་མེད་པར་བདེན་ཞེན་
གྱིས་འདོད་པའི་རྒོལ་བ་ཡིན་པའི་ཕྱིར། གཞན་ཡང་། ལུས་སྲོག་ལ་བརྟེན་པའི་ལྟ་བའི་མཚན་གཞི་
དེ་མི་འཐད་པར་ཐལ། སྐྱེས་བུའི་ལུས་སྲོག་རྫས་ཐ་དད་དུ་ལྟ་བའི་ལྟ་བ་དེ་ལྟ་བ་རྣམ་དག་ཡིན་པའི་
ཕྱིར༑ སྐྱེས་བུའི་ལུས་སེམས་རྫས་ཐ་དད་དུ་ལྟ་བའི་ལྟ་བ་དེ་ཡིན་པའི་ཕྱིར། སྐྱེས་བུའི་ལུས་སེམས་
རྫས་ཐ་དད་ཡིན་པའི་ཕྱིར་ཏེ། དེ་རྫས་གྲུབ་གང་ཞིག །རྫས་གཅིག་མ་ཡིན་པའི་ཕྱིར། ཕྱི་མ་མ་གྲུབ་
ན༑ ཚེ་འདིའི་སྐྱེས་བུའི་ལུས་ཞིག་པ་ན་སེམས་ཀྱང་ཞིག་པར་ཐལ། མ་གྲུབ་པ་དེའི་ཕྱིར། འདོད་ན།



(58)
ལྟ་ངན་དྲུག་ཅུ་རྩ་གཉིས་བཤད་པ།
མཐའ་དཔྱོད་སྨད་ཆ།
སྐྱེ་བ་ཕྱི་མ་མེད་པར་ཐལ་ལོ། །དེ་ལ་ཁོ་ན་རེ། སྐྱེས་བུའི་ལུས་སེམས་རྫས་གཅིག་ཏུ་ཐལ། སྐྱེས་བུའི་
ལུས་སེམས་ངོ་བོ་གཅིག་ཡིན་པའི་ཕྱིར་ཏེ། སྐྱེས་བུའི་ལུས་སྐྱེས་བུའི་སེམས་ཀྱི་བདག་ཉིད་ཡིན་པའི་
ཕྱིར་ཏེ། སྐྱེས་བུའི་ལུས། སེམས་ཀྱི་བདག་ཉིད་ཡིན་པའི་ཕྱིར་ན། མ་ཁྱབ། དེར་ཐལ། དེ་ཤེས་པའི་
བདག་ཉིད་ཡིན་པའི་ཕྱིར། དེར་ཐལ། དེ་ཡོད། དེ་ཕྱི་དོན་མ་ཡིན་པའི་ཕྱིར་ཞེ་ན། མ་ཁྱབ་མཚམས་
སུ་མ་ཁྱབ་པར་ཐལ། སྐྱེས་བུའི་ལུས་སེམས་རྫས་ཐ་དད་དུ་བཤད་པའི་སེམས་ནི། སྐྱེས་བུའི་ལུས་
གཟུང་བའི་སྐྱེས་བུའི་སེམས་ལ་བྱེད། སྐྱེས་བུའི་ལུས། སེམས་ཀྱི་བདག་ཉིད་དུ་བཤད་པའི་སེམས་
ནི་དེ་སྣང་མཁན་གྱི་སེམས་ལ་བྱེད་པའི་ཕྱིར། རང་ལུགས་ནི། དེ་རྣམས་ཀྱི་མཚན་གཞི་ཡོད་དེ། རྟག་
པའི་གང་ཟག་གི་བདག་དང་། འཇིག་རྟེན་རང་རྐྱ་ཐུབ་པའི་རྫས་ཡོད་དུ་ལྟ་བ། མི་རྟག་པའི་གང་
ཟག་གི་བདག་དང་འཇིག་རྟེན་དེར་ལྟ་བ། རྟག་མི་རྟག་གཉིས་ཀའི་དེ་གཉིས་དེར་ལྟ་བ། དེ་གཉིས་
ཀ་མ་ཡིན་པའི་དེ་གཉིས་དེར་ལྟ་བ་བཞི་སྔོན་གྱི་མཐའ་ལ་བརྟེན་པ་དང་། མཐའ་དང་ལྡན་པའི་དེ་
གཉིས་དེར་ལྟ་བ། མཐའ་དང་མི་ལྡན་པའི་དེ་གཉིས་དེར་ལྟ་བ། གཉིས་ཀ་ཡིན་པའི་དེ་གཉིས་དེར་
ལྟ་བ། གཉིས་ཀ་མ་ཡིན་པའི་དེ་གཉིས་དེར་ལྟ་བ་བཞི་ཕྱི་མའི་མཐའ་ལ་བརྟེན་པ་དང་། གྲོངས་ཕན་
ཆད་འབྱུང་བའི་རྫས་ཡོད་ཀྱི་དེ་བཞིན་གཤེགས་པ་དེར་ལྟ་བ་དང་། མི་འབྱུང་བའི་དེ་དེར་ལྟ་བ།
གཉིས་ཀ་ཡིན་པའི་དེ་དེར་ལྟ་བ། གཉིས་ཀ་མ་ཡིན་པའི་དེ་དེར་ལྟ་བ་བཞི་མྱང་འདས་ཀྱི་མཐའ་ལ་
བརྟེན་པ་དང་། ལུས་དང་གང་ཟག་གི་བདག་གི་མིང་གི་རྣམ་གྲངས་སུ་གྱུར་པའི་སྲོག་གཉིས་རྫས་
གཅིག་ཏུ་ལྟ་བ། དེ་གཉིས་རྫས་ཐ་དད་དུ་ལྟ་བ་གཉིས་ལུས་སྲོག་ལ་བརྟེན་པའི་ལྟ་བར་འཇོག་པའི་
ཕྱིར༑ དེ་ལ་ཁོ་ན་རེ། རྟག་པའི་གང་ཟག་གི་བདག་དང་འཇིག་རྟེན་རང་སྐྱ་ཐུབ་པའི་རྫས་ཡོད་དུ་ལྟ་
བའི་ལྟ་བ་ཆོས་ཅན། གང་ཟག་གི་བདག་འཛིན་ཡིན་པར་ཐལ། འདིར་བསྟན་ལུང་མ་བསྟན་གྱི་ལྟ་བ་
ཡིན་པའི་ཕྱིར། འདོད་ན། ཁྱོད་ཀྱི་དམིགས་ཡུལ་དུ་གྱུར་པའི་གང་ཟག་ཡོད་པར་ཐལ། འདོད་པའི་



མཐའ་དཔྱོད་སྨད་ཆ།
ལམ་ཤེས་སྦྱོར་བ་སོགས་ཀྱི་མཚན་ཉིད་གཞན་གྱི་བཞག་པ་རྣམས་དགག་ཚུལ།
(59)
ཕྱིར། འདོད་ན། རྟག་པའི་གང་ཟག་དེ་དེའི་དམིགས་ཡུལ་དུ་གྱུར་བའི་གང་ཟག་ཡིན་པར་ཐལ།
བདག་མེད་ཡིན་ན་དེའི་དམིགས་ཡུལ་དུ་གྱུར་པའི་གང་ཟག་མ་ཡིན་དགོས་པའི་ཕྱིར་ཞེ་ན། མ་གྲུབ་
སྟེ༑ སྤྱིར་གང་ཟག་ལ་དམིགས་པ་ཁས་བླངས་པས་ཆོག་པའི་ཕྱིར་སྙམ་དུ་སེམས་ཏེ། དཔྱད་དགོས་
པར་སྣང་ངོ། །ཁ་ཅིག །སྟོང་ཉིད་མཚན་མེད་སོགས་ཡུལ་བཅུ་དྲུག་གང་རུང་གི་རྣམ་པ་ཅན་གྱི་སེམས་
དཔའི་རྣལ་འབྱོར། ལམ་ཤེས་ཀྱི་སྦྱོར་བའི་མཚན་ཉིད་ཟེར་བ། མི་རིགས་ཏེ། བྱང་སེམས་ཚོགས་
ལམ་པའི་རྒྱུད་ཀྱི་ཀུན་རྫོབ་སེམས་བསྐྱེད་དེ་ལམ་ཤེས་སྦྱོར་བ་གང་ཞིག །མཚན་ཉིད་དེ་མ་ཡིན་པའི་
ཕྱིར། དང་པོ་དེར་ཐལ། བྱང་སེམས་ཀྱི་མཁྱེན་པ་ཡིན་པའི་ཕྱིར། གཉིས་པ་དེར་ཐལ། སྟོང་ཉིད་ཀྱི་
རྣམ་པ་ཅན་མ་ཡིན་པའི་ཕྱིར། ཡང་ཁ་ཅིག །སྟོང་ཉིད་མཚན་མེད་སོགས་ལམ་ཤེས་ཀྱི་རྣམ་པ་གང་
ཡང་རུང་བ་ལ་དམིགས་པའི་སེམས་དཔའི་རྣལ་འབྱོར། ལམ་ཤེས་སྦྱོར་བའི་མཚན་ཉིད་ཟེར་བ། མི་
འཐད་དེ། སྟོང་ཉིད་མཚན་མེད་སོགས་ལམ་ཤེས་ཀྱི་རྣམ་པ་མ་ཡིན་པའི་ཕྱིར། དེར་ཐལ། ལམ་ཤེས་
ཀྱི་རྣམ་པ་ཡིན་ན་ལམ་ཤེས་ཀྱི་འཛིན་སྟངས་ཡིན་དགོས་པའི་ཕྱིར། ཁ་ཅིག །དེ་བཞིན་གཤེགས་པ་
ཉིད་ཀྱི་མཐོང་ཆོས་ལ་བདེ་བར་གནས་པ་སོགས་རྣམ་མཁྱེན་གྱི་རྣམ་པ་གང་ཡང་རུང་བ་ཡུལ་དུ་བྱེད་
པའི་སེམས་དཔའི་རྣལ་འབྱོར། རྣམ་མཁྱེན་སྦྱོར་བའི་མཚན་ཉིད་ཟེར་བ། མི་རིགས་ཏེ། ཐེག་ཆེན་
གྱི་མཐོང་ལམ་སྡུག་བསྔལ་ཆོས་བཟོད་རྣམ་མཁྱེན་སྦྱོར་བ་ཡིན་པའི་ཕྱིར། ཡང་ཁ་ཅིག །དེ་བཞིན་
གཤེགས་པ་ཉིད་ཀྱི་མཐོང་ཆོས་ལ་བདེ་བར་གནས་པ་སོགས་རྣམ་མཁྱེན་གྱི་རྣམ་པ་གང་ཡང་རུང་བ་
ལ་དམིགས་པའི་སེམས་དཔའི་རྣལ་འབྱོར། རྣམ་མཁྱེན་སྦྱོར་བའི་མཚན་ཉིད་ཟེར་བ། མི་རིགས་ཏེ།
དེ་བཞིན་གཤེགས་པ་ཉིད་ཀྱི་མཐོང་ཆོས་ལ་བདེར་གནས་སོགས་རྣམ་མཁྱེན་གྱི་རྣམ་པ་མ་ཡིན་པའི་
ཕྱིར་ཏེ། རྣམ་མཁྱེན་གྱི་རྣམ་པ་ཡིན་ན་རྣམ་མཁྱེན་གྱི་འཛིན་སྟངས་ཡིན་དགོས་པའི་ཕྱིར། ཁ་ཅིག།
བདེན་བཞིའི་ཆོས་ཉིད་བསམ་གྱིས་མི་ཁྱབ་པ་རྟོགས་པ་སོགས་ཁྱད་ཆོས་བཅུ་དྲུག་གི་ཁྱད་པར་དུ་



(60)
ལམ་ཤེས་སྦྱོར་བ་སོགས་ཀྱི་མཚན་ཉིད་གཞན་གྱི་བཞག་པ་རྣམས་དགག་ཚུལ།
མཐའ་དཔྱོད་སྨད་ཆ།
བྱས་པའི་སེམས་དཔའི་རྣལ་འབྱོར། ཉན་རང་གི་སྦྱོར་བ་ལས་ཁྱད་པར་དུ་འཕགས་པའི་སྦྱོར་བའི་
མཚན་ཉིད་ཟེར་བ། མི་རིགས་ཏེ། བྱང་སེམས་མཐོང་ལམ་པའི་རྒྱུད་ཀྱི་ཀུན་རྫོབ་སེམས་བསྐྱེད།
མཚན་ཉིད་དེ་མ་ཡིན་པའི་ཕྱིར་ཏེ། དེས་སྟོང་ཉིད་མ་རྟོགས་པའི་ཕྱིར། ཁ་ཅིག །བསམ་མི་ཁྱབ་
སོགས་ཁྱད་པར་གྱིས། །ཞེས་པའི་གཞུང་གིས་དངོས་བསྟན་གྱི་སྦྱོར་བར། ཉོན་མོངས་རྟགས་སོགས་
ཀྱིས་དབེན་པའི་སེམས་དཔའི་རྣལ་འབྱོར་བཅུ་དྲུག་མཚན་གཞི །ཉན་རང་གི་སྦྱོར་བ་ལས་ཁྱད་པར་
དུ་འཕགས་པའི་སྦྱོར་བར་མཚོན། བསམ་མི་ཁྱབ་སོགས་ཀྱི་ཁྱད་པར་དུ་བྱས་པའི་སེམས་དཔའི་
རྣལ་འབྱོར་ཡིན་པ་ཞེས་འགོད་པ་མི་འཐད་དེ། གཞུང་འདིས་ཉོན་མོངས་རྟགས་སོགས་ཀྱིས་དབེན་
པའི་སེམས་དཔའི་རྣལ་འབྱོར་བཅུ་དྲུག་ཉན་རང་གི་སྦྱོར་བ་ལས་ཁྱད་པར་དུ་འཕགས་པར་དངོས་སུ་
མ་བསྟན་པའི་ཕྱིར། མ་གྲུབ་ན། ཐེག་དམན་གྱི་གཞི་ཤེས་མེད་པར་ཐལ། སྐབས་འདིར་སེམས་
དཔའི་གཞི་ཤེས་སྦྱོར་བ་ཉན་རང་གི་སྦྱོར་བ་ལས་ཁྱད་པར་འཕགས་པར་དངོས་སུ་སྟོན་རིགས་པའི་
ཕྱིར། ཁོ་ན་རེ། སྐབས་འདིར་དེ་ལྟར་དངོས་སུ་སྟོན་རིགས་པར་ཐལ། བྱང་སེམས་ཀྱི་གཞི་ཤེས་
ཉན་རང་གི་སྦྱོར་བ་ལས་ཁྱད་པར་འཕགས་པའི་ཕྱིར་ཟེར་བ། མི་འཐད་དེ། དེ་ལ་རྣམ་བཤད་ཀྱིས་
མ་ཁྱབ་པའི་ལན་མཛད་པའི་ཕྱིར། གཞན་ཡང་། སྐབས་འདིར་དེ་ལྟར་དངོས་སུ་སྟོན་མི་རིགས་པར་
ཐལ༑ སྐབས་འདིར་མཚན་གཞི་ཐེག་ཆེན་གྱི་མཐོང་ལམ་ཤེས་བཟོད་སྐད་ཅིག་མ་བཅུ་དྲུག་གི་སྟེང་
དུ་ཁྱད་མཚན་དངོས་སུ་བསྟན་པ་གང་ཞིག །ཐེག་ཆེན་གྱི་མཐོང་ལམ་ཤེས་བཟོད་སྐད་ཅིག་མ་བཅུ་
དྲུག་གི་ནང་ཚན་དུ་གྱུར་པའི་ཐེག་ཆེན་གྱི་གཞི་ཤེས་སྦྱོར་བ་མེད་པའི་ཕྱིར། ཁ་ཅིག །ཕན་བདེ་སྐྱོབ་
སོགས་བྱེད་པ་བཅུ་གཅིག་གང་རུང་གི་རྣམ་པ་ཅན་གྱི་སེམས་དཔའི་རྣལ་འབྱོར། གཞན་དོན་སྒྲུབ་
པའི་བྱེད་ལས་ཁྱད་པར་ཅན་དང་ལྡན་བའི་སྦྱོར་བའི་མཚན་ཉིད་ཟེར་བ། མི་རིགས་ཏེ། ས་གཉིས་
པའི་བར་ཆད་མེད་ལམ། མཚན་ཉིད་དེ་མ་ཡིན་པའི་ཕྱིར། དེར་ཐལ། དེ་ཀུན་རྫོབ་པའི་རྣམ་པ་ཅན་



མཐའ་དཔྱོད་སྨད་ཆ།
ཐེག་ཆེན་གྱི་ཐར་པ་ཆ་མཐུན་བཤད་པ།
(61)
གྱི་བློ་མ་ཡིན་པའི་ཕྱིར། དེར་ཐལ། ཆོས་ཉིད་ལ་གཉིས་སྣང་ནུབ་པའི་སློབ་པའི་མཁྱེན་པ་ཡིན་པའི་
ཕྱིར༑ དེ་ལ་ཁོ་ན་རེ། བྱང་སེམས་རྒྱུན་མཐའ་བ་ཆོས་ཅན། ཀུན་རྫོབ་པའི་རྣམ་པ་ཅན་གྱི་གང་ཟག་
མ་ཡིན་པར་ཐལ། ཆོས་ཉིད་ལ་གཉིས་སྣང་ནུབ་པའི་སློབ་པ་ཡིན་པའི་ཕྱིར་ན། མི་མཚུངས་སོ། །
ཁ་ཅིག །ཉོན་མོངས་རྟགས་སོགས་ཀྱིས་དབེན་པའི་སེམས་དཔའི་རྣལ་འབྱོར། སེམས་དཔའི་ངོ་བོ་
ཉིད་ཀྱི་སྦྱོར་བའི་མཚན་ཉིད་ཟེར། དེ་ལ་ཁ་ཅིག །བདག་འཛིན་དང་བཅས་པའི་ཐེག་ཆེན་གྱི་སྒོམ་
ལམ་ཆོས་ཅན། མཚན་ཉིད་དེར་ཐལ། མཚོན་བྱ་དེའི་ཕྱིར། དེར་ཐལ། བྱང་སེམས་ཀྱི་མཁྱེན་པ་
ཡིན་པའི་ཕྱིར་ན། མ་གྲུབ་སྟེ། དེ་འདྲ་མེད་པའི་ཕྱིར། དེར་ཐལ། ཉོན་མོངས་དང་བཅོས་པའི་ཐེག་
ཆེན་གྱི་སྒོམ་ལམ་མེད་པའི་ཕྱིར། དེར་ཐལ། ཉོན་མོངས་པའི་ཟག་པ་དང་བཅས་པའི་ཐེག་ཆེན་གྱི་
སྒོམ་ལམ་མེད་པའི་ཕྱིར་ཏེ། ཉོན་མོངས་པའི་ཟག་བཅས་ལ་སྤང་བྱས་ཁྱབ་པར་རྣམ་བཤད་ལས་
གསུངས་པའི་ཕྱིར། ཁ་ཅིག །ཉོན་མོངས་རྟགས་སོགས་ཀྱིས་དབེན་པའི་སེམས་དཔའི་རྣལ་འབྱོར་
ཡིན་ན་ཉོན་མོངས་ཀྱིས་དབེན་པས་མ་ཁྱབ། ཅེས་ལན་འདེབས་པ་ནི་སྔ་མ་ལས་ཀྱང་ཅུང་ཟད་མི་
ལེགས་སོ།། ༈ སྨྲས་པ། མཚན་མཚོན་གནས་ལ་མ་དཔྱད་པའི། །འཆད་པོ་མཚན་མཚོན་སྨྲ་རྣམས་ལ། །ཉན་པོ་ཕལ་ཆེར་ཤིན་ཏུ་
གུས། །ཉན་པོའི་དག་སྣང་ངོ་མཚར་ཆེ། །ཞེས་པ་ནི་བར་སྐབས་ཀྱི་ཉམས་དགའོ།།
། མཚན་མེད་རབ་ཏུ་སྦྱིན་ལ་སོགས། །ཞེས་སོགས་ཀྱི་སྐབས་སུ་གཉིས་ལས། དང་པོ་ནི།
སྐབས་འདིར་དངོས་སུ་བསྟན་པའི་རྣམ་མཁྱེན་རང་རྒྱུད་ལ་སྒྲུབ་པར་མཁས་པའི་སེམས་དཔའི་རྒྱུད་
ཀྱི་ཆོས་མངོན་རྟོགས་ཆོས་ཅན། སྐབས་འདིར་དངོས་སུ་བསྟན་པའི་ཐེག་ཆེན་གྱི་ཐར་པ་ཆ་མཐུན་གྱི་
མཚན་ཉིད་ཡིན་ཏེ། དེའི་འཇོག་བྱེད་ཡིན་པའི་ཕྱིར། གཉིས་པ་ལ། ཁ་ཅིག །སྦྱིན་སོགས་རང་རྒྱུད་
ལ་སྒྲུབ་པར་མཁས་པའི་སེམས་དཔའི་རྒྱུད་ཀྱི་ཆོས་མངོན་རྟོགས། ཐེག་ཆེན་གྱི་ཐར་པ་ཆ་མཐུན་གྱི་
མཚན་ཉིད་ཟེར། དེ་ལ་ཁ་ཅིག །མི་རིགས་ཏེ། ཉན་ཐོས་ཀྱི་ཚོགས་ལམ་དུ་འཇུག་པར་ངེས་པའི་བྱང་



(63)
ཐེག་ཆེན་གྱི་ཐར་པ་ཆ་མཐུནབཤད་པ།
མཐའ་དཔྱོད་སྨད་ཆ།
སེམས་ཚོགས་ལམ་པའི་མཁྱེན་པ་དེ། མཚན་ཉིད་དེ་མ་ཡིན་པའི་ཕྱིར། དེར་ཐལ། དེ་འདྲའི་བྱུང་
སེམས་ཚོགས་ལམ་པ་སྦྱིན་སོགས་རང་རྒྱུད་ལ་སྒྲུབ་པར་མཁས་པ་མ་ཡིན་པའི་ཕྱིར། དེར་ཐལ།
དེ་རྣམ་མཁྱེན་རང་རྒྱུད་ལ་སྒྲུབ་པར་མཁས་པ་མ་ཡིན་པའི་ཕྱིར། ཞེས་གསུངས། འོ་ན། དེའི་རྒྱུད་ལ་
རྣམ་མཁྱེན་སྒྲུབ་པའི་ཐབས་ཤེས་ཁྱད་པར་ཅན་གྱི་ཉམས་ལེན་མེད་པར་ཐལ། དེ་རྣམ་མཁྱེན་རང་
རྒྱུད་ལ་སྒྲུབ་པར་མཁས་པ་མ་ཡིན་པའི་ཕྱིར། འདོད་མི་ནུས་ཏེ། དེའི་རྒྱུད་ལ་སྟོང་ཉིད་རྟོགས་པའི་
ཤེས་རབ་དང་བྱང་ཆུབ་ཀྱི་སེམས་གཉིས་ཀ་ཡོད་པའི་ཕྱིར། དེར་ཐལ། དེས་སྟོང་ཉིད་རྟོགས་པའི་
ཕྱིར་ཏེ། སྟོང་ཉིད་རྟོགས་པའི་དེ་འདྲའི་བྱང་སེམས་ཚོགས་ལམ་པ་ཡོད་པའི་ཕྱིར། དེར་ཐལ། ཐེག་
དམན་གྱི་གང་ཟག་ལ་སྟོང་ཉིད་རྟོགས་པ་ཡོད་པ་ལ་ཤེས་བྱེད་རྣམ་དག་ཡོད་པའི་ཕྱིར། ཁ་ཅིག།
རྣམ་མཁྱེན་རང་རྒྱུད་ལ་སྒྲུབ་པར་མཁས་པའི་སེམས་དཔའི་རྒྱུད་ཀྱི་ཆོས་མངོན་རྟོགས་དེ། སྐབས་
འདིར་དངོས་སུ་བསྟན་པའི་ཐེག་ཆེན་གྱི་ཐར་པ་ཆ་མཐུན་གྱི་མཚན་ཉིད་ཟེར་བ། མི་འཐད་དེ། ཉན་
ཐོས་དགྲ་བཅོམ་པའི་རྟོགས་པ་སྔོན་དུ་སོང་བའི་བྱང་སེམས་ཚོགས་ལམ་པའི་རྒྱུད་ཀྱི་རྣམ་མཁྱེན་
རང་རྒྱུད་ལ་སྒྲུབ་པར་མཁས་པའི་ཡེ་ཤེས་དེ། མཚོན་བྱ་དེ་མ་ཡིན་པའི་ཕྱིར། དེར་ཐལ། སྐབས་
འདིར་དངོས་སུ་བསྟན་པའི་ཐེག་ཆེན་གྱི་ཐར་པ་ཆ་མཐུན་ཡིན་ན། དང་པོ་ཉིད་ནས་ཐེག་ཆེན་དུ་
རིགས་ངེས་པའི་བྱང་སེམས་ཀྱི་མངོན་རྟོགས་ཡིན་དགོས་པའི་ཕྱིར། ཁོ་ན་རེ། སྐྱོན་མེད་དེ། དམན་
ལམ་སྔོན་སོང་གི་བྱང་སེམས་ཚོགས་ལམ་པ་ཡིན་ན་རྣམ་མཁྱེན་རང་རྒྱུད་ལ་སྒྲུབ་པར་མཁས་པ་མ་
ཡིན་དགོས་པའི་ཕྱིར་ཏེ། དེ་ཡིན་ན་ཐེག་ཆེན་རིགས་ངེས་ཀྱི་བྱང་སེམས་ཚོགས་ལམ་པ་ལས་ལམ་
གོང་མར་བགྲོད་པ་ལ་རྟོགས་པ་བུལ་བས་ཁྱབ་པའི་ཕྱིར། རྒྱན་ལས། དེ་ཉིད་ཡང་དང་ཡང་དུ་
ནི༑ ༑རང་སེམས་ཀུན་ཏུ་འཇུག་ལྡན་པས། །མྱ་ངན་འདས་ལ་མངོན་དགེའི་ཕྱིར། །རྟོགས་པ་བུལ་བ་
ཡིན་པར་འདོད། །ཅེས་གསུངས་པའི་ཕྱིར་ཟེར། འོ་ན། ཉན་ཐོས་དགྲ་བཅོམ་གྱི་རྟོགས་པ་སྔོན་དུ་



མཐའ་དཔྱོད་སྨད་ཆ།
ཐེག་ཆེན་གྱི་ཐར་པ་ཆ་མཐུནབཤད་པ།
(63)
པན་
སོང་བའི་བྱང་སེམས་མཐོང་ལམ་པ་ཡིན་ན། རྣམ་མཁྱེན་རང་རྒྱུད་ལ་སྒྲུབ་པར་མཁས་པ་མ་ཡིན་
དགོས་པར་ཐལ། དེ་ཡིན་ན། ཐེག་ཆེན་རིགས་ངེས་ཀྱི་བྱང་སེམས་མཐོང་ལམ་པ་ལས་ལམ་གོང་
མར་བགྲོད་པ་ལ་རྟོགས་པ་བུལ་བས་ཁྱབ་པའི་ཕྱིར། ཁྱབ་པ་ཁས། འདོད་ན། ཧ་ཅང་ཐལ་ལོ།།
གཞན་ཡང་། བྱང་སེམས་དབང་རྟུལ་གྱི་རྒྱུད་ཀྱི་ཐེག་ཆེན་གྱི་ཚོགས་ལམ་ཆོས་ཅན། སྐབས་འདིར་
དངོས་སུ་བསྟན་པའི་ཐེག་ཆེན་གྱི་ཐར་པ་ཆ་མཐུན་ཡིན་པར་ཐལ། རྣམ་མཁྱེན་རང་རྒྱུད་ལ་སྒྲུབ་པར་
མཁས་པའི་སེམས་དཔའི་རྒྱུད་ཀྱི་ཆོས་མངོན་རྟོགས་ཡིན་པའི་ཕྱིར། དེར་ཐལ། དེ་འདྲའི་
བྱང་སེམས་ཚོགས་ལམ་པ་རྣམ་མཁྱེན་རང་རྒྱུ ད་ལ་སྒྲུབ་པར་མཁས་པའི་བྱང་སེམས་ཚོགས་ལམ་
པ་ཡིན་པའི་ཕྱིར། དེར་ཐལ། རྣམ་མཁྱེན་རང་རྒྱུད་ལ་སྒྲུབ་པར་མཁས་པའི་བྱང་སེམས་ཚོགས་ལམ་
པ་དབང་རྟུལ་ཡོད་པའི་ཕྱིར། དེར་ཐལ། རྣམ་མཁྱེན་རང་རྒྱུད་ལ་སྒྲུབ་པར་མཁས་པའི་བྱང་སེམས་
མཐོང་ལམ་པ་དབང་རྟུལ་ཡོད་པའི་ཕྱིར་ཏེ། དེ་འདྲའི་བྱང་སེམས་སྒོམ་ལམ་པ་དབང་རྟུལ་ཡོད་པའི་
ཕྱིར་ཏེ། དེ་འདྲའི་བྱང་སེམས་ས་བཅུ་པ་བ་དབང་རྟུལ་ཡོད་པའི་ཕྱིར་ཏེ། སྤྱིར་བྱང་སེམས་ས་བཅུ་པ་
བ་དབང་ཚུལ་ཞིག་ཡོད། བྱང་སེམས་ས་བཅུ་པ་བ་ཡིན་ན། རྣམ་མཁྱེན་རང་རྒྱུད་ལ་སྒྲུབ་པར་མཁས་
པའི་གང་ཟག་ཡིན་པས་ཁྱབ་པའི་ཕྱིར། སོམས་ཤིག །རྩ་བར་འདོད་ན། བྱང་སེམས་དབང་རྣོན་གྱི་
མངོན་རྟོགས་སུ་ཐལ། འདོད་པའི་ཕྱིར། ཁྱབ་སྟེ། གཞུང་འདིའི་སྐབས་ནས་དངོས་སུ་བསྟན་པའི་
ཐེག་ཆེན་གྱི་ཐར་པ་ཆ་མཐུན་ལ་གནས་པའི་གང་ཟག་ཡིན་ན། བྱང་ཆུབ་ཏུ་སེམས་བསྐྱེད་པའི་སྔོན་
རོལ་དུ་སྟོང་ཉིད་ཀྱི་ལྟ་བ་རྙེད་པས་ཁྱབ་པའི་ཕྱིར་ཏེ། མཚན་མེད་རབ་ཏུ་སྦྱིན་ལ་སོགས། །ཞེས་པའི་
མཚན་མེད་སྟོང་པ་ཉིད་ལ་བྱེད་རིགས་པའི་ཕྱིར་དང་། ཐར་པའི་ཆ་དང་མཐུན་པར་འདོད། །
ཅེས་པའི་ཐར་པ་ཆ་མཐུན་དེ་བསྐལ་པ་གྲངས་མེད་གསུམ་ནས་འཚང་རྒྱ་བའི་འགོ་རྩོམ་པའི་ལམ་གྱི་
ཐོག་མ་ལ་བྱེད་རིགས་པའི་ཕྱིར།།



(64)
རྒྱུན་གྱི་ཆེད་དུ་བྱ་བའི་གདུལ་བྱ།
མཐའ་དཔྱོད་སྨད་ཆ།
། སངས་རྒྱས་སོགས་དམིགས་དད་པ་དང་། །ཞེས་སོགས་ལ། རྒྱན་གྱི་ཆེད་དུ་བྱ་བའི་
གདུལ་བྱ་བྱང་སེམས་ཚོགས་ལམ་པ་ཆོས་ཅན། ཡོན་ཏན་ཁྱད་པར་ཅན་དང་ལྡན་ཏེ། དད་སོགས་
ཡུལ་ལྔ་ལ་མཁས་པའི་སེམས་དཔའ་ཡིན་པའི་ཕྱིར། དེ་ཆོས་ཅན། ཁྱོད་ལ་གཉིས་སུ་ཡོད་དེ། ཁྱོད་
ལ་དབང་པོའི་སྒོ་ནས་དབྱེ་བས་གཉིས་སུ་ཡོད་པའི་ཕྱིར། ཁ་ཅིག །ཐེག་ཆེན་རིགས་ངེས་ཀྱི་གང་
ཟག་ཡིན་ན། རྒྱན་གྱི་ཆེད་དུ་བྱ་བའི་གདུལ་བྱ་ཡིན་པས་ཁྱབ་ཟེར་བ། མི་འཐད་དེ། རྗེ་བཙུན་བྱམས་
མགོན་ལྟ་བུས་མ་ངེས་པའི་ཕྱིར་དང་། ཐེག་ཆེན་རིགས་ངེས་ཀྱི་གདུལ་བྱ་དབང་རྟུལ་ཡོད་པའི་ཕྱིར།
ཐེག་ཆེན་རིགས་ངེས་ཀྱི་བྱང་སེམས་ཚོགས་ལམ་པ་ཡིན་ན་དེ་ཡིན་པས་ཁྱབ་ཟེར་བ། མི་རིགས་ཏེ།
སྟོན་པ་ཤཱཀྱ་ཐུབ་པ་དང་རྒྱུད་གཅིག་ཏུ་གྱུར་པའི་བྱང་སེམས་ཚོགས་ལམ་པས་མ་ངེས་པའི་ཕྱིར། །
ཁ་ཅིག །རྒྱན་གྱི་ཆེད་དུ་བྱ་བའི་གདུལ་བྱ་ཡིན་ན་ལམ་ཞུགས་ཀྱི་གང་ཟག་ཡིན་པས་ཁྱབ་ཟེར་བ།
མི་རིགས་ཏེ། ལམ་དུ་མ་ཞུགས་པའི་རྒྱན་གྱི་ཆེད་དུ་བྱ་བའི་གདུལ་བྱ་ཡོད་པའི་ཕྱིར་ཏེ། རྒྱན་གྱི་ཆེད་
དུ་བྱ་བའི་གདུལ་བྱ་བྱང་སེམས་ཚོགས་ལམ་པར་འགྱུར་ཁ་མའི་ཐེག་ཆེན་རིགས་ངེས་ཀྱི་གང་ཟག་
དེ་དེའི་ཆེད་དུ་བྱ་བའི་གདུལ་བྱ་ཡིན་པའི་ཕྱིར། ཁོ་ན་རེ། དེ་ཁྱབ་པར་ཐལ། དགོས་འབྲེལ་གྱི་འགྲེལ་
པར༔ བྱང་ཆུབ་སེམས་དཔའ་རང་དང་གཞན་གྱི་དོན་ཕུན་སུམ་ཚོགས་པ་སྒྲུབ་པ་ཅི་ལ་ཡང་མ་རག་
པར ་ ཆས་པ་དག་ཁོ་ནས། ཞེས་གསུངས་པའི་ཕྱིར་ན། མ་ཁྱབ་སྟེ། དེའི་ཆེད་དུ་བྱ་བའི་གདུལ་བུར་
གྱུར་པའི་བྱང་སེམས་ངོས་བཟུང་བ་ཡིན་པའི་ཕྱིར། ཡང་ཁོ་ན་རེ། དེ་ཁྱབ་པར་ཐལ། རྫོགས་པའི་
བྱང་ཆུབ་རྣོན་པོ་ཡིས། །ཞེས་པའི་སྐབས་ནས་དངོས་སུ་བསྟན་པའི་རྒྱུན་གྱི་ཆེད་དུ་བྱ་བའི་གདུལ་བྱ་
ཡིན་ན། ཐེག་ཆེན་གྱི་ལམ་ཞུགས་ཡིན་དགོས་པའི་ཕྱིར་ན། མ་ཁྱབ་སྟེ། འོ་ན། རྒྱན་གྱི་གདུལ་བྱ་
ཡིན་ན་ལམ་ཞུགས་ཡིན་དགོས་པར་ཐལ། གཞུང་དེའི་སྐབས་ནས་དངོས་སུ་བསྟན་པའི་རྒྱན་གྱི་
གདུལ་བྱ་ཡིན་ན་ལམ་ཞུགས་ཡིན་དགོས་པའི་ཕྱིར། ཁྱབ་པ་ཁས། རང་རེས་རྒྱན་གྱི་ཆེད་དུ་བྱ་བའི་



མཐའ་དཔྱོད་སྨད་ཆ།
རྒྱུན་གྱི་ཆེད་དུ་བྱ་བའི་གདུལ་བྱ།
(65)
གདུལ་བྱ་ཡིན་ན་སོ་སྐྱེ་ཡིན་པས་ཁྱབ་བྱས་པ་ལ། ཁོ་ན་རེ། དེ་མ་ཁྱབ་སྟེ། དེར་གྱུར་པའི་ཐེག་ཆེན་
འཕགས་པ་ཡོད་པའི་ཕྱིར་ཏེ། འཕགས་པ་ཐོགས་མེད་དེ་དེ་ཡིན་པའི་ཕྱིར། རྒྱན་དེ་འཕགས་པ་
ཐོགས་མེད་ཀྱི་ཆེད་དུ་བརྩམས་པའི་བསྟན་བཅོས་ཡིན་པའི་ཕྱིར་ཏེ། འགྲེལ་ཆེན་ལས། དེ་ནས་དེའི་
དོན་དུ་བཅོམ་ལྡན་འདས་འཕགས་པ་བྱམས་པ་མཉེས་པར་བྱས་ནས། ཞེས་གསུངས་པའི་ཕྱིར་ན།
མ་ཁྱབ་སྟེ། འཕགས་པ་ཐོགས་མེད་ལ་རྒྱན་དངོས་སུ་གསུངས་པ་ལ་དགོངས་པའི་ཕྱིར། ཡང་ཁོ་ན་
རེ༑ དེ་ཡོད་པར་ཐལ། ཤེར་ཕྱིན་གྱི་མདོའི་ཆེད་དུ་བྱ་བའི་གདུལ་བྱར་གྱུར་པའི་འཕགས་པ་ཡོད་པའི་
ཕྱིར་ཏེ། དེ་ལ་ཐོས་བསམ་བྱེད་པའི་བྱུང་འཕགས་ཡོད་པའི་ཕྱིར་ན། མ་ཁྱབ་སྟེ། དེ་ལ་ཐོས་བསམ་
བྱེད་པའི་བྱང་སེམས་ཡིན་ན། དེའི་ཆེད་དུ་བྱ་བའི་གདུལ་བྱ་ཡིན་པས་མ་ཁྱབ་པའི་ཕྱིར། སྔ་མ་དེ་ལ་
ཁ་ཅིག །འཕགས་པ་ཐོགས་མེད་དེ་དེའི་ཆེད་དུ་བྱ་བའི་གདུལ་བྱ་མ་ཡིན་པར་ཐལ། དེ་དེའི་ཆེད་དུ་
བྱ་བའི་གདུལ་བྱ་དབང་རྣོན་ཆོས་ཀྱི་རྗེས་འབྲང་ཡང་མ་ཡིན། དབང་རྟུལ་དད་པའི་རྗེས་འབྲང་ཡང་
མ་ཡིན་པའི་ཕྱིར། རྟགས་གཉིས་ཀ་དེར་ཐལ། དེ་ཐེག་ཆེན་གྱི་མཐོང་ལམ་རྗེས་ཤེས་ཐོབ་པའི་གང་
ཟག་ཡིན་པའི་ཕྱིར། ཁྱབ་སྟེ། ཉན་ཐོས་ཀྱི་མཐོང་ལམ་རྗེས་ཤེས་ལ་གནས་པའི་གང་ཟག་ཡིན་ན།
དབང་རྣོན་ཆོས་ཀྱི་རྗེས་འབྲང་དང་དབང་ཆུ ལ་དད་པའི་རྗེས་འབྲང་གང་རུང་མ་ཡིན་དགོས་པའི་
ཕྱིར་ཏེ། མཛོད་ལས། དེ་ཚེ་དབང་པོ་རྣོན་རྟུལ་དག །དད་པས་མོས་དང་མཐོང་བས་ཐོབ། །ཅེས་
གསུངས་པའི་ཕྱིར་ན། དེ་གཉིས་མི་འདྲ་སྟེ། བྱང་སེམས་སྒོམ་ལམ་པ་དབང་རྣོན་ཆོས་ཀྱི་རྗེས་འབྲང་
དང་དབང་རྟུལ་དད་པའི་རྗེས་འབྲང་གཉིས་ཀ་ཡོད་པའི་ཕྱིར། དེར་ཐལ། བྱང་སེམས་སྒོམ་ལམ་པ་
དབང་པོ་རྣོ་རྟུལ་གཉིས་ཀ་ཡོད་པའི་ཕྱིར། བྱང་སེམས་ས་བརྒྱད་པ་བ་དབང་རྟུལ་ཡོད་པའི་ཕྱིར།
གཞན་ཡང་། རྒྱན་གྱི་ཆེད་དུ་བྱ་བའི་གདུལ་བྱར་གྱུར་པའི་བྱང་སེམས་ས་བཅུ་པ་བ་ཡོད་པར་ཐལ།
ཤེར་ཕྱིན་གྱི་མདོའི་ཆེད་དུ་བྱ་བའི་གདུལ་བྱར་གྱུར་པའི་དེ་ཡོད་པའི་ཕྱིར། དེ་ལ་ཐོས་བསམ་བྱེད་
ར་རམ



(66)
རྒྱུན་གྱི་ཆེད་དུ་བྱ་བའི་གདུལ་བྱ།
མཐའ་དཔྱོད་སྨད་ཆ།
པའི་དེ་ཡོད་པའི་ཕྱིར། ཁྱབ་པ་ཁས། དེར་ཐལ། མང་ཐོས་ལ་བརྩོན་པའི་ས་བཅུ་པ་བ་ཡོད་པའི་
ཕྱིར༑ རྩ་བར་འདོད་ན། དེའི་ཆེད་དུ་བྱ་བའི་གདུལ་བྱར་གྱུར་པའི་བྱང་སེམས་རྒྱུན་མཐའ་བ་ཡོད་
པར་ཐལ། འདོད་པ་གང་ཞིག །རྒྱན་གྱི་ཆེད་དུ་བྱ་བའི་གདུལ་བྱ་ཡིན་ན་བསྟན་བཅོས་རྒྱན་ཉན་
བཞིན་པ་ཡིན་པས་མ་ཁྱབ་པའི་ཕྱིར། འདོད་ན། རྣམ་མཁྱེན་སྐད་ཅིག་དང་པོ་རྒྱུད་ལ་སྐྱེས་པའི་རྒྱན་
གྱི་ཆེད་དུ་བྱ་བའི་གདུལ་བྱ་ཡོད་པར་ཐལ། འདོད་པའི་ཕྱིར། འདོད་ན། དེ་ཆོས་ཅན། རང་ཉིད་
སངས་རྒྱས་ཐོབ་ཕྱིར་དུ་སློབ་ལམ་གོང་མ་བགྲོད་དགོས་ཀྱི་གང་ཟག་ཏུ་ཐལ། ཁྱོད་ཀྱི་ཆེད་དུ་བསྟན་
བཅོས་མངོན་རྟོགས་རྒྱན་བརྩམས་པ་ལ་དགོས་པ་ཡོད་པའི་ཕྱིར། ཁྱོད་དེའི་ཆེད་དུ་བྱ་བའི་གདུལ་བྱ་
ཡིན་པའི་ཕྱིར། རྟགས་ཁས། དེའི་ཆེད་དུ་བྱ་བའི་གདུལ་བྱའི་གཙོ་བོ་བྱང་སེམས་སྦྱོར་ལམ་པ་ཡོད་
མེད་ཀྱང་དཔྱོད་པར་མཛོད་ཅིག །ཡང་རྒྱན་གྱི་ཆེད་དུ་བྱ་བའི་གདུལ་བྱ་བྱང་སེམས་ཚོགས་ལམ་པ་
ཡིན་ན། དད་སོགས་ཡུལ་ལྔ་ལ་མཁས་པས་ཁྱབ་བྱས་པ་ལ། ཁོ་ན་རེ། མི་འཐད་དེ། རྒྱུན་གྱི་ཆེད་དུ་
བྱ་བའི་གདུལ་བྱ་བྱང་སེམས་ཚོགས་ལམ་ཆུང་ངུ་ལ་གནས་པའི་སེམས་དཔའ་དབང་རྟུལ་དེ། དད་
སོགས་ཡུལ་ལྔ་ལ་མཁས་པ་མ་ཡིན་པའི་ཕྱིར་ཏེ། དེས་སྟོང་ཉིད་མ་རྟོགས་པའི་ཕྱིར། མ་གྲུབ་ན།
དེ་བྱང་ཆུབ་ཏུ་སེམས་བསྐྱེད་པའི་སྔོན་རོལ་ཏུ་སྟོང་ཉིད་ཀྱི་ལྟ་བ་རྙེད་པའི་གང་ཟག་ཏུ་ཐལ། མ་གྲུབ་
པ་དེའི་ཕྱིར། འདོད་མི་ནུས་ཏེ། ཡང་དག་དད་པའི་རྗེས་འབྲང་བ། །ཞེས་སོགས་གསུངས་པའི་ཕྱིར་
ན༑ མ་ཁྱབ་སྟེ། དེ་ཐེག་ཆེན་རིགས་ངེས་ཀྱི་བྱང་སེམས་དབང་རྟུལ་ལ་དགོངས་པ་གང་ཞིག །རྒྱན་
གྱི་ཆེད་དུ་བྱ་བའི་གདུལ་བྱ་བྱང་སེམས་དབང་རྟུལ་ཀྱང་སྤྱིར་ཐེག་ཆེན་རིགས་ངེས་ཀྱི་བྱང་སེམས་
དབང་རྣོན་ཡིན་པའི་ཕྱིར། དེར་ཐལ། མཚན་མེད་རབ་ཏུ་སྦྱིན་ལ་སོགས། །ཞེས་པའི་གཙོ་བོའི་
གདུལ་བྱ་བྱང་སེམས་དབང་རྟུལ་དེ་དེ་ཡིན་པའི་ཕྱིར། ལན་མེད་དོ། །གཞན་ཡང་། སངས་རྒྱས་
སོགས་དམིགས་དད་པ་དང་། །ཞེས་གསུངས་པ་མི་འཐད་པར་ཐལ། དམ་བཅའ་གང་ཞིག །དེའི་



མཐའ་དཔྱོད་སྨད་ཆ།
རྒྱུན་གྱི་ཆེད་དུ་བྱ་བའི་གདུལ་བྱ།
(67)
ཆེད་དུ་བྱ་བའི་གདུལ་བྱ་བྱང་སེམས་ཚོགས་ལམ་པ་དབང་པོ་རྣོ་རྟུལ་གཉིས་ཀ་ལ་དགོངས་པའི་ཕྱིར།
ཁ་ཅིག །རྣོན་པོ་ཡིས། རྟོགས་སླ་རྟུལ་པོས་རྟོགས་དཀར་བཞེད། །ཅེས་པའི་དོན་ལ་བསམ་ནས།
རྒྱུན་གྱི་ཆེད་དུ་བྱ་བའི་གདུལ་བྱ་བྱང་སེམས་ཚོགས་ལམ་པ་དབང་པོ་རྣོན་རྟུལ་གཉིས་རྫོགས་བྱང་
ཐོབ་སླ་བར་མཚུངས་པ་མ་ཡིན་ཏེ། དེ་གཉིས་ལ་དེ་ཐོབ་དཀའ་སླའི་ཁྱད་པར་ཡོད་པའི་ཕྱིར་ཟེར།
འོ་ན། དག་པ་ས་གསུམ་ལ་གནས་པའི་སེམས་དཔའ་རྣམས་རྫོགས་བྱང་ཐོབ་སླ་བར་མཚུངས་པ་མ་
ཡིན་པར་ཐལ། དེ་གསུམ་ལ་རྫོགས་བྱང་ཐོབ་དཀའ་སླའི་ཁྱད་པར་ཡོད་པའི་ཕྱིར། ཁྱབ་པ་ཁས།
དེར་ཐལ། ས་བཅུ་པ་བ་དེ་སྔ་མ་གཉིས་ལས་དེ་ཐོབ་སླ་བའི་ཕྱིར། འདོད་མི་ནུས་ཏེ་ ས་བརྒྱད་པ་
བས་རྫོགས་བྱང་ཐོབ་སླ། ས་དགུ་པ་བས་རྫོགས་བྱང་ཐོབ་སླ། ས་བཅུ་པ་བས་དེ་བས་ཀྱང་ཐོབ་སླ་
བའི་ཕྱིར། གཞན་ཡང་། རྒྱན་གྱི་ཆེད་དུ་བྱ་བའི་གདུལ་བྱ་དབང་རྣོན་ལ་ལྟོས་ཏེ་རྫོགས་བྱང་ཐོབ་
དཀའ་ན་རྫོགས་བྱང་ཐོབ་དཀའ་བས་ཁྱབ་པར་ཐལ། རྒྱན་གྱི་ཆེད་དུ་བྱ་བའི་གདུལ་བྱ་བྱང་སེམས་
ཚོགས་ལམ་པ་དབང་རྟུལ་དེ་རྫོགས་བྱང་ཐོབ་དཀའི་གང་ཟག་ཡིན་པའི་ཕྱིར། འདོད་ན། བྱང་
སེམས་མཐོང་ལམ་པ་ལ་ལྟོས་ཏེ་རྫོགས་བྱང་ཐོབ་དཀའ་ན་རྫོགས་བྱང་ཐོབ་དཀའ་བས་ཁྱབ་པར་
ཐལ༑ འདོད་པའི་ཕྱིར། འདོད་ན། རྒྱན་གྱི་ཆེད་དུ་བྱ་བའི་གདུལ་བྱ་བྱང་སེམས་ཚོགས་ལམ་པ་
དབང་རྟུལ་ལ་ལྟོས་ནས་རྫོགས་བྱང་ཐོབ་སླ་ན་རྫོགས་བྱང་ཐོབ་སླ་བས་ཁྱབ་པར་ཐལ། འདོད་པའི་
ཕྱིར༔ འདོད་ན་སོང༌། འདོད་ན། རྒྱན་གྱི་གདུལ་བྱ་བྱང་སེམས་ཚོགས་ལམ་པ་དབང་རྣོན་ཆོས་ཅན།
རྫོ་གས་བྱང་ཐོབ་དཀའ་བར་ཐལ། བྱང་སེམས་མཐོང་ལམ་པ་ལ་ལྟོས་ཏེ་རྫོགས་བྱང་ཐོབ་དཀའ་
བའི་ཕྱིར། ཁྱབ་པ་ཁས། དེར་ཐལ། ཚོགས་ལམ་པ་ཡིན་པའི་ཕྱིར། འདོད་ན། ཐོབ་མི་དཀའ་བར་
ཐལ༑ ཐོབ་སླ་བའི་ཕྱིར། དེར་ཐལ། རྒྱན་གྱི་ཆེད་དུ་བྱ་བའི་གདུལ་བྱ་དབང་རྟུལ་ལ་ལྟོས་ཏེ་རྫོགས་
བྱང་ཐོབ་སླ་བའི་ཕྱིར། འཁོར་གསུམ།།



(68)
ཐེག་ཆེན་གྱི་ངེས་འབྱེད་ཆ་མཐུན་བཤད་པ།
མཐའ་དཔྱོད་སྨད་ཆ།
༈ དྲོ་བ་རྣམས་ཀྱི་དམིགས་པ་འདིར། །ཞེས་སོགས་ལ། འདིར་བསྟན་ཐེག་ཆེན་གྱི་སྦྱོར་
ལམ་ཆོས་ཅན། ཁྱོད་ལ་རྣམ་པ་དུ་མར་ཡོད་དེ། ཁྱོད་ལ་ཐབས་ཤེས་གཙོ་བོར་གྱུར་པའི་ཐེག་ཆེན་གྱི་
སྦྱོར་ལམ་དྲོད་སོགས་བཞི་ཡོད་པའི་ཕྱིར། དེ་ཆོས་ཅན། སེམས་ཅན་ཐམས་ཅད་ལ་དམིགས་པ་ཡིན་
ཏེ༑ སེམས་མཉམ་པར་ལྟ་བ་སོགས་བཅུའི་སྒོ་ནས་སེམས་ཅན་ཐམས་ཅད་ལ་དམིགས་པའི་ཕྱིར།
ཁ་ཅིག །གཙོ་བོར་ཐབས་ཀྱི་ཁྱད་པར་དུ་བྱས་པའི་སེམས་དཔའི་དོན་མངོན་རྟོགས། ཐེག་ཆེན་ངེས་
འབྱེད་ཆ་མཐུན་གྱི་མཚན་ཉིད་ཟེར་བ། མི་འཐད་དེ། ཆོས་ཉིད་ལ་རྩེ་གཅིག་ཏུ་མཉམ་པར་བཞག་
པའི་ཐེག་ཆེན་གྱི་སྦྱོར་ལམ་གཙོ་བོར་ཐབས་ཀྱི་ཆེས་ཁྱད་པར་དུ་བྱས་པ་མ་ཡིན་པའི་ཕྱིར། དེར་
ཐལ༑ དེ་གཙོ་བོར་ཤེས་རབ་ཀྱི་ཁྱད་པར་དུ་བྱས་པ་ཡིན་པའི་ཕྱིར། ཁ་ཅིག །སྐབས་འདིར་འདི་
བཞིན་སྨྲ་བ་དང་། སྦྱོར་ལམ་དེ་ཐབས་ཤེས་གཉིས་ཀ་ཡིན་པར་སྨྲ་བ་ལྟ་བུ། ནང་འགལ་ཏེ།
དེ་ཐབས་ཤེས་གཉིས་ཀ་ཡིན་ན་དེ་ཐབས་ཤེས་གཉིས་ཀའི་ཆས་ཁྱད་པར་དུ་བྱས་དགོས་པའི་ཕྱིར།
ཡང་ཁ་ཅིག །གཙོ་བོར་ཐབས་ཀྱི་ཆས་ཁྱད་པར་དུ་བྱས་པའི་སེམས་དཔའི་དོན་མངོན་རྟོགས།
གཞུང་འདིའི་བསྟན་བྱའི་གཙོ་བོར་གྱུར་པའི་ཐེག་ཆེན་སྦྱོར་ལམ་གྱི་མཚན་ཉིད་ཟེར་བ། མི་འཐད་དེ།
ཉན་ཐོས་དགྲ་བཅོམ་གྱི་རྟོགས་པ་སྔོན་དུ་སོང་བའི་བྱང་སེམས་སྦྱོར་ལམ་པའི་རྒྱུད་ཀྱི་ཀུན་རྫོབ་
སེམས་བསྐྱེད། གཞུང་འདིའི་བསྟན་བྱའི་གཙོ་བོར་གྱུར་པའི་ཐེག་ཆེན་གྱི་སྦྱོར་ལམ་མ་ཡིན་པའི་ཕྱིར། །
དེ་སྐབས་བཞི་པའི་བསྟན་བྱའི་གཙོ་བོར་གྱུར་པའི་ཐེག་ཆེན་གྱི་སྦྱོར་ལམ་མ་ཡིན་པའི་ཕྱིར་ཏེ། དེ་
རྒྱན་གྱི་བསྟན་བྱའི་གཙོ་བོར་གྱུར་པའི་སྦྱོར་ལམ་མ་ཡིན་པའི་ཕྱིར་ཏེ། བསྟན་བཅོས་རྒྱན་དེ་རང་གི་
ཆེད་དུ་བྱ་བའི་གདུལ་བྱ་ཐེག་ཆེན་རིགས་ངེས་ལ་གཙོ་བོར་དགོངས་ནས་གསུངས་པའི་ཕྱིར། རང་
ལུགས། གཙོ་བོར་ཐབས་ཀྱི་ཆས་ཁྱད་པར་དུ་བྱས་པའི་སྐབས་འདིར་དངོས་སུ་བསྟན་པའི་ཐེག་ཆེན་
གྱི་དོན་མངོན་རྟོགས། སྐབས་འདིར་དངོས་སུ་བསྟན་པའི་ཐེག་ཆེན་ངེས་འབྱེད་ཆ་མཐུན་གྱི་མཚན་



མཐའ་དཔྱོད་སྨད་ཆ།
སྐབས་དང་པོ་དྲུག་ཏུ་སྦྱོར་མཐོང་སྒོམ་གསུམ་བསྟན་པ་དང་མི་ཟློས་པའི་ཚུལ།
(69)
ཉིད་ཡིན་ནོ།།
༑ རྣམ་པ་དང་ལམ་དང་གཞི་ཐམས་ཅད་རྣམ་པར་སྒོམ་པའི། ཞེས་སོགས་ལ་གཉིས་ལས།
དང་པོ་ནི། སྐབས་དང་པོར་སྦྱོར་མཐོང་སྒོམ་གསུམ་བསྟན་པ་ཆོས་ཅན། རྣམ་བཅད་ཡོངས་གཅོད་ཀྱི་
དགོས་པ་ཡོད་དེ། རྣམ་བཅད་ལ་རྣམ་མཁྱེན་ཚོགས་སྦྱོར་གྱི་སྐབས་འབའ་ཞིག་ཏུ་སྒོམ་གྱི། དེ་ལས་
གཞན་དུ་མི་སྒོམ་སྙམ་པའི་ལོག་རྟོག་བཀག་ནས། ཡོངས་གཅོད་ལ་རྣམ་མཁྱེན་སྦྱོར་མཐོང་སྒོམ་
གསུམ་ཀའི་གནས་སྐབས་སུ་སྒོམ་དགོས་སོ། །ཞེས་ཤེས་པའི་ཆེད་དུ་ཡིན་པའི་ཕྱིར། སྐབས་གཉིས་
པར་སྦྱོར་མཐོང་སྒོམ་གསུམ་བསྟན་པ་ཆོས་ཅན། རྣམ་བཅད་ཡོངས་གཅོད་ཀྱི་དགོས་པ་ཡོད་དེ། རྣམ་
བཅད་ལ་ལམ་ཤེས་ས་དང་པོ་ནས་དྲུག་པའི་བར་འབའ་ཞིག་ཏུ་སྒོམ་གྱི་དེ་ལས་གཞན་དུ་མི་སྒོམ་
སྙམ་པའི་ལོག་རྟོག་བཀག་ནས། ཡོངས་གཅོད་ལ་ལམ་ཤེས་སྦྱོར་མཐོང་སྒོམ་གསུམ་ཀའི་གནས་
སྐབས་སུ་སྒོམ་དགོས་སོ། །ཞེས་ཤེས་པའི་ཆེད་དུ་ཡིན་པའི་ཕྱིར། སྐབས་གསུམ་པར་སྦྱོར་མཐོང་
སྒོམ་གསུམ་བསྟན་པ་ཆོས་ཅན། རྣམ་བཅད་ཡོངས་གཅོད་ཀྱི་དགོས་པ་ཡོད་དེ། རྣམ་བཅད་ལ་གཞི་
ཤེས་ས་བདུན་པ་འབའ་ཞིག་ཏུ་སྒོམ་གྱི་དེ་ལས་གཞན་དུ་མི་སྒོམ་སྙམ་པའི་ལོག་རྟོག་བཀག་ནས་
ཡོངས་གཅོད་ལ་གཞི་ཤེས་སྦྱོར་མཐོང་སྒོམ་གསུམ་ཀའི་གནས་སྐབས་སུ་སྒོམ་དགོས་སོ། །ཞེས་ཤེས་
པའི་ཆེད་དུ་ཡིན་པའི་ཕྱིར། སྐབས་བཞི་པར་སྦྱོར་མཐོང་སྒོམ་གསུམ་བསྟན་པ་ཆོས་ཅན། རྣམ་བཅད་
ཡོངས་གཅོད་ཀྱི་དགོས་པ་ཡོད་དེ། རྣམ་བཅད་ལ་རྣམ་རྫོགས་སྦྱོར་བ་ས་བརྒྱད་པ་འབའ་ཞིག་ཏུ་སྒོམ་
གྱི་དེ་ལས་གཞན་དུ་མི་སྒོམ་སྙམ་པའི་ལོག་རྟོག་བཀག་ནས། ཡོངས་གཅོད་ལ་རྣམ་རྫོགས་སྦྱོར་བ་
སྦྱོར་མཐོང་སྒོམ་གསུམ་ཀའི་གནས་སྐབས་སུ་སྒོམ་དགོས་སོ། །ཞེས་ཤེས་པའི་ཆེད་དུ་ཡིན་པའི་ཕྱིར།
སྐབས་ལྔ་པར་སྦྱོར་མཐོང་སྒོམ་གསུམ་བསྟན་པ་ཆོས་ཅན། རྣམ་བཅད་ཡོངས་གཅོད་ཀྱི་དགོས་པ་
ཡོད་དེ། རྣམ་བཅད་ལ་རྩེ་སྦྱོར་ས་དགུ་པ་དང་བཅུ་པའི་དཀྱིལ་སྟོད་འབའ་ཞིག་ཏུ་སྒོམ་མོ་སྙམ་པའི་



(70)
སྐབས་དང་པོ་དྲུག་ཏུ་སྦྱོར་མཐོང་སྒོམ་གསུམ་བསྟན་པ་དང་མི་ཟློས་པའི་ཚུལ།
མཐའ་དཔྱོད་སྨད་ཆ།
ལོག་རྟོག་བཀག་ནས། ཡོངས་གཅོད་ལ་རྩེ་སྦྱོར་སྦྱོར་མཐོང་སྒོམ་གསུམ་ཀའི་གནས་སྐབས་སུ་སྒོམ་
དགོས་སོ། །ཞེས་ཤེས་པའི་ཆེད་དུ་ཡིན་པའི་ཕྱིར། སྐབས་དྲུག་པར་སྦྱོར་མཐོང་སྒོམ་གསུམ་བསྟན་
པ་ཆོས་ཅན། རྣམ་བཅད་ཡོངས་གཅོད་ཀྱི་དགོས་པ་ཡོད་དེ། རྣམ་བཅད་ལ་མཐར་གྱིས་སྦྱོར་བ་
ས་བཅུ་པའི་དཀྱིལ་སྨད་འབའ་ཞིག་ཏུ་སྒོམ་གྱི་དེ་ལས་གཞན་དུ་མི་སྒོམ་སྙམ་པའི་ལོག་རྟོག་བཀག་
ནས༑ ཡོངས་གཅོད་ལ་མཐར་གྱིས་སྦྱོར་བ་སྦྱོར་མཐོང་སྒོམ་གསུམ་ཀའི་གནས་སྐབས་སུ་སྒོམ་
དགོས་སོ། །ཞེས་ཤེས་པའི་ཆེད་དུ་ཡིན་པའི་ཕྱིར། དེ་ལ་ཁོ་ན་རེ། སྐབས་གསུམ་པར་ཐེག་ཆེན་གྱི་
སྒོམ་ལམ་བསྟན་པར་ཐལ། སྦྱོར་བ་དེའི་ཕྱིར། འདོད་མི་ནུས་ཏེ། སྒོམ་པའི་ལམ་ནི་མ་བསྟན་ཏོ།།
ཞེས་གསུངས་པའི་ཕྱིར་ཟེར་ན། མ་ཁྱབ་སྟེ། སྐབས་གསུམ་པར་གཞི་ཤེས་ཀྱིས་བསྡུས་པའི་མཐོང་
ལམ་བཤད་པའི་དེ་མ་ཐག་ཏུ་སྒོམ་ལམ་སྟོན་པའི་རྒྱན་གྱི་གཞུང་ཚིག་མི་འབྱུང་བའི་དོན་ཡིན་གྱི་
སྐབས་གསུམ་པར་ཐེག་ཆེན་གྱི་སྒོམ་ལམ་མ་བསྟན་པའི་དོན་མ་ཡིན་པའི་ཕྱིར། དེར་ཐལ། སྐབས་
གསུམ་པར་གཞི་ཤེས་ཀྱིས་བསྡུས་པའི་ཐེག་ཆེན་གྱི་མཐོང་ལམ་དངོས་སུ་བསྟན་པའི་ཤུགས་ལ་ཐེག་
ཆེན་གྱི་སྒོམ་ལམ་བསྟན་པའི་ཕྱིར་ཏེ། རྣམ་བཤད་ལས། གཞི་ཤེས་ཀྱི་སྐབས་སུ་དོན་གྱིས་འཕངས་
པའི་སྒོམ་ལམ་མོ། །ཞེས་གསུངས་པའི་ཕྱིར། ཁ་ཅིག །སྐབས་གསུམ་པར་ཐེག་ཆེན་གྱི་སྒོམ་ལམ་
ཤུགས་བསྟན་དུ་བྱེད་པ་མི་འཐད་དེ། གཟུགས་རྟག་མ་ཡིན་མི་རྟག་མིན། །ཞེས་སོགས་ཀྱིས་སྟོང་ཉིད་
དོན་སྤྱིའི་ཚུལ་གྱིས་རྟོགས་པའི་བྱང་སེམས་ཀྱི་སྦྱོར་བ་དངོས་སུ་བསྟན་པའི་ཕྱིར་ཟེར། ཡང་ཁོ་ན་རེ།
སྦྱོར་བ་དེ་མི་འཐད་པར་ཐལ། སྐབས་དྲུག་པར་སྦྱོར་མཐོང་སྒོམ་གསུམ་མ་བསྟན་པའི་ཕྱིར་ཟེར་ན།
རྟགས་མ་གྲུབ་སྟེ། སྦྱིན་པ་ཤེས་རབ་བར་དག་དང་། ཞེས་པའི་གཞུང་གི་བཤད་བྱ་རྩ་བའི་མདོར་གྱུར་
པའི་སངས་རྒྱས་རྗེས་དྲན་སྟོན་པའི་ཡུམ་བར་མའི་མདོ་ཚིག་དེས་སྦྱོར་མཐོང་སྒོམ་གསུམ་བསྟན་
པའི་ཕྱིར། དེར་ཐལ། དེའི་བཤད་བྱ་རྩ་བར་གྱུར་པའི་དྲན་པ་ཉེ་བར་བཞག་པ་སོགས་སྡེ་ཚན་གསུམ་



མཐའ་དཔྱོད་སྨད་ཆ།
སྐབས་དང་པོ་དྲུག་ཏུ་སྦྱོར་མཐོང་སྒོམ་གསུམ་བསྟན་པ་དང་མི་ཟློས་པའི་ཚུལ།
(7)
སྟོན་པའི་ཡུམ་བར་མའི་མདོ་ཚིག་དེས་སྦྱོར་མཐོང་སྒོམ་གསུམ་བསྟན་པའི་ཕྱིར་ཏེ། འགྲེལ་པར།
ངེས་པར་འབྱེད་པའི་ཆ་དང་མཐུན་པ་དང་མཐོང་བ་དང་སྒོམ་པའི་ལམ་བརྗོད་པར་བྱེད་པ་དྲན་པ་
ཉེར་གཞག་ལ་སོགས་པ་དང་། བྱང་ཆུབ་ཡན་ལག་གི་རྣམ་པ་དང་། འཕགས་པའི་ལམ་ཡན་ལག་
བརྒྱད་པ་སྟེ། ཞེས་གསུངས་པའི་ཕྱིར། གཉིས་པ་ལ། ཁ་ཅིག །སྐབས་དང་པོ་གསུམ་དུ་སྦྱོར་མཐོང་
སྒོམ་གསུམ་བསྟན་པ་དང་། སྦྱོར་བ་དང་པོ་གསུམ་དུ་སྦྱོར་མཐོང་སྒོམ་གསུམ་བསྟན་པ་ལ་ཟློས་པའི་
སྐྱོན་མེད་དེ། སྐབས་དང་པོ་གསུམ་དུ་བསྟན་པའི་སྦྱོར་མཐོང་སྒོམ་གསུམ་སྦྱོར་མཐོང་སྒོམ་གསུམ་
མཚན་ཉིད་པ་ཡིན། སྦྱོར་བ་དང་པོ་གསུམ་དུ་བསྟན་པའི་སྦྱོར་མཐོང་སྒོམ་གསུམ་སྦྱོར་མཐོང་སྒོམ་
གསུམ་བཏགས་པ་བ་ཡིན་པའི་ཕྱིར། ཕྱི་མ་གྲུབ་སྟེ། རྣམ་རྫོགས་སྦྱོར་བའི་སྐབས་ནས་བསྟན་པའི་
སྦྱོར་མཐོང་སྒོམ་གསུམ་རིམ་པ་བཞིན། ས་བརྒྱད་པའི་ཡེ་ཤེས་ཆུང་འབྲིང་ཆེན་པོ་གསུམ་ཡིན།
རྩེ་སྦྱོར་གྱི་སྐབས་ནས་བསྟན་པའི་སྦྱོར་མཐོང་སྒོམ་གསུམ་རིམ་པ་བཞིན། ས་དགུ་པའི་ཡེ་ཤེས་ཆུང་
འབྲིང་ཆེན་པོ་གསུམ་ཡིན། མཐར་གྱིས་སྦྱོར་བའི་སྐབས་ནས་བསྟན་པའི་སྦྱོར་མཐོང་སྒོམ་གསུམ་
རིམ་པ་བཞིན། ས་བཅུ་པའི་ཡེ་ཤེས་ཆུང་འབྲིང་ཆེན་པོ་གསུམ་ཡིན་པའི་ཕྱིར། རྣམ་པ་དང་ལམ་དང་
ཞེས་སོགས་ཀྱི་གཞུང་འདི་ཟློས་སྤྱོད་འབའ་ཞིག་ལ་སྦྱོར་བར་བྱེད་དོ། །འོ་ན། གཟུགས་ལ་སོགས་ལ་
ལྡོག་སོགས་རྟགས། །ཞེས་སོགས་ཀྱི་གཞུང་། སྦྱོར་ལམ་པ་ཕྱིར་མི་ལྡོག་པའི་རྟགས་འཆད་བྱེད་མ་
ཡིན་པར་སྒོམ་ལམ་པ་ཕྱིར་མི་ལྡོག་པའི་རྟགས་འཆད་བྱེད་དུ་ཐལ། རྣམ་རྫོགས་སྦྱོར་བའི་སྐབས་
ནས་བསྟན་པའི་ཐེག་ཆེན་གྱི་སྦྱོར་ལམ་སྒོམ་ལམ་ཡིན་པའི་ཕྱིར། མ་གྲུབ་ན་སོང་། དེར་ཐལ། དེ་ས་
བརྒྱད་པའི་ཡེ་ཤེས་ཆུང་ངུ་ཡིན་པའི་ཕྱིར། རྟགས་ཁས། གཞན་ཡང་། མཐོང་བའི་ལམ་ལ་བཟོད་པ་
དང༌༑ ༑ཞེས་སོགས་མཐོང་ལམ་པ་ཕྱིར་མི་ལྡོག་པའི་རྟགས་འཆད་བྱེད་མ་ཡིན་པར། སྒོམ་ལམ་པ་
ཕྱིར་མི་ལྡོག་པའི་རྟགས་འཆད་བྱེད་དུ་ཐལ། རྣམ་རྫོགས་སྦྱོར་བའི་སྐབས་ནས་བསྟན་པའི་མཐོང་



(72)
སྐབས་དང་པོ་དྲུག་ཏུ་སྦྱོར་མཐོང་སྒོམ་གསུམ་བསྟན་པ་དང་མི་ཟློས་པའི་ཚུལ།
མཐའ་དཔྱོད་སྨད་ཆ།
ལམ་ཐེག་ཆེན་གྱི་སྒོམ་ལམ་ཡིན་པའི་ཕྱིར། མ་གྲུབ་ན་སོང་། དེར་ཐལ། དེ་ས་བརྒྱད་པའི་ཡེ་ཤེས་
འབྲིང་ཡིན་པའི་ཕྱིར། གཞན་ཡང་། དེ་ནི་རྒྱུན་ཆགས་ཡིན་པའི་ཕྱིར། ཞེས་སོགས་ཀྱི་གཞུང་འདིས་
ས་བརྒྱད་པའི་ཡེ་ཤེས་ལ། ཐེག་ཆེན་གྱི་སྒོམ་ལམ་ཆུང་ངུ་སོགས་དགུར་གྲངས་ངེས་པར་བསྟན་པར་
ཐལ༑ དེས་ཐེག་ཆེན་གྱི་སྒོམ་ལམ་ལ་ཐེག་ཆེན་གྱི་སྒོམ་ལམ་ཆུང་ངུའི་ཆུང་ངུ་སོགས་དགུར་གྲངས་
ངེས་པར་བསྟན་པ་གང་ཞིག །རྣམ་རྫོགས་སྦྱོར་བའི་སྐབས་ནས་བསྟན་པའི་སྒོམ་ལམ་ས་བརྒྱད་པའི་
ཡེ་ཤེས་ཡིན་པའི་ཕྱིར། ཕྱི་མ་དངོས། དང་པོ་གྲུབ་སྟེ། གྲངས་མེད་ལ་སོགས་བསྟན་པ་རྣམས། །ཞེས་
སོགས་ཐེག་ཆེན་སྒོམ་ལམ་གྱི་གྲངས་ངེས་ལ་རྩོད་སྤོང་གི་གཞུང་ཡིན་པའི་ཕྱིར། གཞན་ཡང་། དྲོ་བ་
རྣམས་ཀྱི་དམིགས་པ་འདིར། །ཞེས་སོགས་ཀྱིས་བསྟན་པའི་སྦྱོར་ལམ་སྦྱོར་ལམ་མཚན་ཉིད་པ་ཡིན་
པར་ཐལ། མཚན་མེད་རབ་ཏུ་སྦྱིན་ལ་སོགས། །ཞེས་སོགས་ཀྱི་སྐབས་ནས་བསྟན་པའི་ཚོགས་ལམ་
ཚོགས་ལམ་མཚན་ཉིད་པ་ཡིན་པའི་ཕྱིར། འདོད་ན་དངོས། གཞན་ཡང་། འགྲེལ་ཆེན་ལས། སློབ་པ་
ཕྱིར་མི་ལྡོག་པའི་དགེ་འདུན་བཤད་ཟིན་ཏོ། །ད་ནི་མི་སློབ་པའི་དགེ་འདུན་གྱི་མཚན་ཉིད་བསྟན་པར་
བྱའོ༑ ༑ཞེས་གསུངས་པའི་སློབ་མི་སློབ་གཉིས་ཀ་བྱང་སེམས་ས་བརྒྱད་པ་བ་ལ་བྱེད་རིགས་པར་
ཐལ༑ རྩ་བའི་དམ་བཅའ་དེའི་ཕྱིར། འདོད་ན། ས་བརྒྱུད་པ་བ་ལ་འབད་རྩོལ་རགས་པ་དང་བཅས་
མ་བཅས་ཀྱི་སྒོ་ནས་སློབ་མི་སློབ་གཉིས་ཀ་ཡོད་པར་ཐལ། འདོད་པའི་ཕྱིར། དེ་ལ་ཁོ་ན་རེ། སོ་སྐྱེའི་
རྒྱུད་ལ་སྒྲིབ་པའི་ས་བོན་སྤོང་པའི་དངོས་གཉེན་དང་། མཁྱེན་གསུམ་གྱི་ཆོས་ཡོངས་སུ་རྫོགས་པ་
ཡོད་པར་ཐལ། བག་ལ་ཉལ་ཀུན་འཇོམས་པ་དང་། །ཞེས་སོགས་དང༌། ཀུན་མཁྱེན་ཉིད་གསུམ་
ཆོས་རྣམས་ཀྱི། །ཞེས་སོགས་ཀྱི་སྐབས་ནས་བསྟན་པའི་སྦྱོར་ལམ་སྦྱོར་ལམ་ཡིན་པའི་ཕྱིར་ཟེར།
འོ་ན། སོ་སྐྱེའི་གནས་སྐབས་ན་སྒོ་གསུམ་དག་པ་དང་། ཞིང་དག་པ་དང་། དཔའ་བར་འགྲོ་བའི་ཏིང་
ངེ་འཛིན་དང་། སངས་རྒྱས་ཀྱིས་མངོན་སུམ་དུ་ལུང་སྟོན་པ་དང་། བདེན་འཛིན་རློམ་པ་ཟད་པ་དང་།



མཐའ་དཔྱོད་སྨད་ཆ།
སྐབས་དང་པོ་དྲུག་ཏུ་སྦྱོར་མཐོང་སྒོམ་གསུམ་བསྟན་བ་དང་མི་ཟློས་པའི་ཚུལ།
(73)
རྣམ་པར་མི་རྟོག་པའི་ཏིང་ངེ་འཛིན་ཡོད་པར་ཐལ། དག་དང་དེ་དག་མཚན་མ་མེད། །ཅེས་དང་།
ཏིང་འཛིན་དེ་ཡི་བྱེད་པ་ཉིད། །ལུང་སྟོན་པ་དང་རློམ་པ་ཟད། །གསུམ་པོ་ཕན་ཚུན་ངོ་བོ་གཅིག །ཏིང་
འཛིན་རྣམ་པར་མི་རྟོག་པ། །ཞེས་སོགས་ཀྱི་སྐབས་ནས་བསྟན་པའི་སྦྱོར་ལམ་སྦྱོར་ལམ་ཡིན་པའི་
ར༑ ཁྱབ་པ་ཁས། དེར་ཐལ། སྐབས་དང་པོ་གསུམ་གྱི་སྐབས་ནས་བསྟན་པའི་སྦྱོར་ལམ་སྦྱོར་
ལམ་ཡིན་པའི་ཕྱིར། ཡང་ཁོ་ན་རེ། སྦྱིན་པ་ལ་སོགས་རེ་རེས་ནི། །ཞེས་སོགས་ཀྱི་སྐབས་ནས་
བསྟན་པའི་མཐོང་ལམ་རྩེ་སྦྱོར་མཐོང་ལམ་མ་ཡིན་པར་ཐལ། དེ་ས་བཅུ་པའི་ཡེ་ཤེས་ཡིན་པའི་ཕྱིར།
དེར་ཐལ། གཞུང་དེའི་སྐབས་ཀྱི་འགྲེལ་ཆེན་ལས། རྣམ་པ་དེ་ལྟ་བུའི་རྣམ་པར་རྟོག་པ་རྣམས་ནི་
སྔོན་ཉིད་སྤངས་པར་གྱུ ར་པས་ཇི་ལྟར་རབ་ཀྱི་མཐར་ཐུ ག་པའི་གནས་སྐབས་འདི་ལ་སྤོང་བར་
བསྟན་ཅེ་ན། དེ་ནི་ཉེས་པ་མེད་དེ། གང་གི་ཕྱིར་དགོངས་པ་ངེས་པར་འགྲེལ་པའི་མདོས། ཞེས་
སོགས་གསུངས་པའི་རབ་ཀྱི་མཐར་ཐུག་པ་ས་བཅུ་པའི་ཡེ་ཤེས་ལ་བྱེད་རིགས་པའི་ཕྱིར། དེར་ཐལ།
དེའི་སྐབས་ནས་བསྟན་པའི་རབ་ཀྱི་མཐར་ཐུག་པའི་ཡེ་ཤེས་ཤིག་ཡོད་པ་གང་ཞིག །འབྲས་བུའི་ས་
ལ་བྱེད་མི་རིགས་པའི་ཕྱིར་ཞེ་ན། སྐྱོན་མེད་དེ། རབ་ཀྱི་མཐར་ཕྱིན་པ་ཞེས་པ་རྩེ་སྦྱོར་ལ་བཤད་པས་
ཆོག་པའི་ཕྱིར། ཡང་ཁོ་ན་རེ། སྦྱོར་བ་དང་པོ་གསུམ་གྱི་སྐབས་ནས་བསྟན་པའི་སྦྱོར་ལམ་སྦྱོར་ལམ་
མ་ཡིན་པར་ཐལ། དེའི་སྐབས་ནས་བསྟན་པའི་སྦྱོར་ལམ་ཟག་མེད་ཀྱི་ཡེ་ཤེས་ཡིན་པའི་ཕྱིར། དེར་
ཐལ༑ འགྲེལ་པ་འདིར། ཡེ་ཤེས་ཟག་པ་མེད་པ་ཆུང་ངུ་དང་འབྲིང་དང་ཆེན་པོ་རྣམས། ཞེས་
གསུངས་པའི་ཕྱིར་ཞེ་ན། མ་ཁྱབ་སྟེ། དེ་འཛིན་སྟངས་ལ་ཉོན་མོངས་ཀྱི་ཟག་པ་མེད་པའི་དོན་དུ་
འཆད་པའི་ཕྱིར། ཡང་ཁོ་ན་རེ། སྦྱོར་བ་དང་པོ་གསུམ་གྱི་སྐབས་ནས་བསྟན་པའི་སྦྱོར་ལམ་དག་སའི་
ཡེ་ཤེས་སུ་ཐལ། དེ་ཁྱད་པར་གྱི་ལམ་ཡིན་པའི་ཕྱིར། དེར་ཐལ། འདིར་རྣམ་པ་ཐམས་ཅད་དུ་ཁྱད་
པར་གྱི་ལམ་གྱིས་བསྡུས་པ། ཞེས་གསུངས་པའི་ཕྱིར་ན། མ་ཁྱབ་སྟེ། ཉན་རང་གི་ལམ་ལས་ཁྱད་



(74)
སྐབས་དང་པོ་དྲུག་ཏུ་སྦྱོར་མཐོང་སྒོམ་གསུམ་བསྟན་པ་དང་མི་ཟློས་པའི་ཚུལ།
མཐའ་དཔྱོད་སྨད་ཆ།
རས=-
པར་འཕགས་པས། ཁྱད་པར་གྱི་ལམ་ཞེས་བཏགས་ནས་བཤད་པའི་ཕྱིར། ཡང་ཁོ་ན་རེ། ངེས་པར་
འབྱེད་པའི་ཆ་ལ་སོགས་པའི་ཐ་སྙད་དུ་གསུངས་པར་ཤེས་པར་བྱའོ། །ཞེས་པའི་སྐབས་ནས་བསྟན་
པའི་ངེས་འབྱེད་ཆ་མཐུན་ཡིན་ན། ངེས་འབྱེད་ཆ་མཐུན་ཡིན་དགོས་པར་ཐལ། རྣམ་རྫོགས་སྦྱོར་བའི་
སྐབས་ནས་བསྟན་པའི་སྦྱོར་ལམ་སྦྱོར་ལམ་ཡིན་པའི་ཕྱིར། འདོད་ན། ཐ་སྙད་དུ་ཞེས་གསུངས་པ་མི་
འཐད་པར་ཐལ། འདོད་པའི་ཕྱིར་ན། མ་ཁྱབ་སྟེ། འོ་ན། ཐ་སྙད་ཅེས་གསུངས་པ་མི་འཐད་པར་
ཐལ༑ རིགས་ཉིད་དུ་ཐ་སྙད་འདོགས་སོ། །ཞེས་པའི་སྐབས་ནས་བསྟན་པའི་ཐེག་ཆེན་སྒྲུབ་པའི་
རྟེན་རང་བཞིན་གནས་རིགས་ཡིན་ན། ཐེག་ཆེན་སྒྲུབ་པའི་རྟེན་རང་བཞིན་གནས་རིགས་ཡིན་དགོས་
པའི་ཕྱིར། རང་ལུགས་ལའང་། གཞུང་འདི་ཟློས་སྤོང་ལའང་སྦྱར་དགོས་པས། དེའི་ཚུལ་ཇི་ལྟར་
ཡིན་ཞེ་ན། དེའི་སྦྱོར་ཚུལ་ཡོད་དེ། སྐབས་དང་པོ་གསུམ་དུ་སྦྱོར་མཐོང་སྒོམ་གསུམ་བསྟན་པ་ཉམས་
སུ་བླང་བྱའི་དབང་དུ་བྱས། སྦྱོར་བ་དང་པོ་གསུམ་གྱི་སྐབས་སུ་སྦྱོར་མཐོང་སྒོམ་གསུམ་བསྟན་པ་
ཉམས་སུ་ལེན་བྱེད་ཀྱི་དབང་དུ་བྱས་པའི་ཕྱིར་ན། ཟློས་པའི་སྐྱོན་མེད་ཅེས་སྦྱོར་འོས་པའི་ཕྱིར་ཏེ།
རྣམ་བཤད་ལས། གཞུང་འདིས་ལམ་གསུམ་གྱི་ཟློས་སྤོང་ལ་ཅུང་ཟད་སྦྱར་དུ་ཡོད་ཀྱང་། ཞེས་
གསུངས་པའི་ཕྱིར། དེ་ལྟར་གཞུང་འདི་ཟློས་སྤོང་འབའ་ཞིག་ལ་མི་སྦྱོར་བར་མངོན་པར་རྟོགས་པ་
དང་པོ་དྲུག་གི་གོ་རིམ་ལ་ལོག་པར་རྟོག་པ་དགག་པའི་ཆེད་དུ་གསུངས་པས་གཞུང་འདི་ལ་ལམ་
གསུམ་བཏགས་མཚན་གྱི་གཞུང་དང་ཟློས་སྤོང་གི་གཞུང་ཞེས་མིང་འདོགས་པ་མི་འཐད་ཅིང་། ཡང་
ལམ་རྐྱང་པ་བའི་ལུགས་བཀག་ནས། ལམ་ཁུག་པ་བའི་ལུགས་གཞུང་བཙུགས་ནས་སྒྲུབ་པས་ལམ་
རྐྱང་ཁུག་གི་གཞུང་ཞེས་འབོད་པའང་ཆེས་མི་འཐད་པར་ཤེས་པར་བྱ་ལ། རྣམ་བཤད་ཀྱི་དགོངས་པ་
མངོན་པར་རྟོགས་པ་དྲུག་གི་གོ་རིམ་ལ་ལོག་རྟོག་འགོག་པའི་གཞུང་ཞེས་སྨྲ་བར་བྱའོ།།
། ངེས་འབྱེད་ཡན་ལག་ནས་བཟུང་སྟེ། །ཞེས་སོགས་ལ། སྦྱོར་བ་དང་། མཐའ་དཔྱད་པ་



མཐའ་དཔྱོད་སྨད་ཆ།
ཕྱིར་མི་ལྡོག་པའི་རྟགས་བཤད་པ།
(75)
གཉིས། དང་པོ་ནི། ཕྱིར་མི་ལྡོག་པའི་རྟགས་ཐོབ་པའི་བྱང་སེམས་དེ་ལ་གསུམ་དུ་ཡོད་དེ། ཕྱིར་མི་
ལྡོག་པའི་རྟགས་ཐོབ་པའི་བྱང་སེམས་སྦྱོར་ལམ་པ་དབང་རྣོན། བྱང་སེམས་མཐོང་ལམ་པ་དབང་
འབྲིང་། དག་ས་ལ་གནས་པའི་སེམས་དཔའ་དབང་རྟུལ་རྣམས་སུ་ཡོད་པའི་ཕྱིར། གཉིས་པ་ལ།
ཁ་ཅིག །གཟུགས་སོགས་ལ་བདེན་ཞེན་མངོན་གྱུར་བ་ལྡོག་པ་སོགས་རྟགས་བཞི་བཅུ་པོ་གང་རུང་
ཐོབ་པའི་སེམས་དཔའ། བླ་མེད་རྫོགས་བྱང་ལས་ཕྱིར་མི་ལྡོག་པའི་དགེ་འདུན་གྱི་མཚན་ཉིད་ཟེར་
བ་མི་འཐད་དེ། དང་པོ་ཉིད་ནས་ཐེག་ཆེན་དུ་རིགས་ངེས་པའི་བྱང་སེམས་ཚོགས་ལམ་པ། མཚོན་བྱ་
དེ་གང་ཞིག །མཚན་ཉིད་དེ་མ་ཡིན་པའི་ཕྱིར། དང་པོ་དེར་ཐལ། ཆོས་ཅན་དེའི་ཕྱིར། ཕྱི་མ་དེར་
ཐལ༑ ཕྱིར་མི་ལྡོག་པའི་རྟགས་མ་ཐོབ་པའི་ཕྱིར། དེར་ཐལ། ཕྱིར་མི་ལྡོག་པའི་རྟགས་ཐོབ་པ་ལ།
ཐེག་ཆེན་གྱི་སྦྱོར་ལམ་དྲོད་ཐོབ་དགོས་པའི་ཕྱིར་ཏེ། ངེས་འབྱེད་ཡན་ལག་ནས་བཟུང་སྟེ། །ཞེས་
གསུངས་པའི་ཕྱིར། གཞན་ཡང་། མཚན་ཉིད་དེ་མི་འཐད་པར་ཐལ། སངས་རྒྱས་འཕགས་པ།
མཚོན་བྱ་དེ་གང་ཞིག །མཚན་ཉིད་དེ་མ་ཡིན་པའི་ཕྱིར། དང་པོ་དེར་ཐལ། ཐེག་ཆེན་མི་སློབ་པའི་
དགེ་འདུན་དཀོན་མཆོག་ཡིན་པའི་ཕྱིར། ཕྱི་མ་དེར་ཐལ། བྱང་སེམས་མ་ཡིན་པའི་ཕྱིར། ཡང་སྔ་མ་
དེ༑ སློབ་པ་ཕྱིར་མི་ལྡོག་པའི་དགེ་འདུན་གྱི་མཚན་ཉིད་ཟེར་བ། མི་འཐད་དེ། དང་པོ་ཉིད་ནས་ཐེག་
པ་ཆེན་པོར་རིགས་ངེས་པའི་བྱང་སེམས་ཚོགས་ལམ་པས་མ་ངེས་པའི་ཕྱིར་དང་། ཉན་ཐོས་དགྲ་
བཅོམ་གྱི་རྟོགས་པ་སྔོན་དུ་སོང་བའི་བྱང་སེམས་ས་བརྒྱད་པ་བས་ཀྱང་མ་ངེས་པའི་ཕྱིར། ཕྱི་མ་དེར་
ཐལ༑ མི་སློབ་པའི་དགེ་འདུན་ཡིན་པའི་ཕྱིར། ཉོན་སྒྲིབ་སྤངས་པའི་གང་ཟག་ཡིན་པའི་ཕྱིར་ཏེ།
དགྲ་བཅོམ་པ་ཡིན་པའི་ཕྱིར། ཁོ་ན་རེ། དེ་ཆོས་ཅན། སློབ་པ་ཡིན་པར་ཐལ། ཐེག་ཆེན་སློབ་པ་ཡིན་
པའི་ཕྱིར་ཟེར། འོ་ན། དེ་ཆོས་ཅན། དགྲ་མ་བཅོམ་པའི་གང་ཟག་ཏུ་ཐལ། ཐེག་ཆེན་གྱི་དགྲ་མ་
བཅོམ་པའི་གང་ཟག་ཡིན་པའི་ཕྱིར། ཁྱབ་པ་ཁས། ཡང་ཁ་ཅིག །གཟུགས་སོགས་ལ་བདེན་ཞེན་



(76)
ཕྱིར་མི་ལྡོག་པའི་རྟགས་བཤད་པ།
མཐའ་དཔྱོད་སྨད་ཆ།
མངོན་གྱུར་བ་ལྡོག་པ་སོགས་རྟགས་ཞེ་བཞི་པོ་གང་རུང་རྒྱུད་ལ་ཐོབ་པའི་རྗེས་ཐོབ་ཏུ་ལུས་ངག་གི་ཐ་
སྙད་ཁྱད་པར་ཅན་ཐོབ་པའི་སེམས་དཔའ་དེ། ཕྱིར་མི་ལྡོག་པའི་རྟགས་ཐོབ་པའི་བྱང་སེམས་ཀྱི་དགེ་
འདུན་གྱི་མཚན་ཉིད་ཟེར་བ། མི་འཐད་དེ། ཕྱིར་མི་ལྡོག་པའི་རྟགས་ཐོབ་པའི་བྱང་སེམས་སྦྱོར་ལམ་
པའི་རྟོགས་པ་སྔོན་དུ་སོང་བའི་སྡུག་བསྔལ་ཆོས་བཟོད་ལ་གནས་པའི་སེམས་དཔའ་དེ། མཚོན་བྱ་དེ་
གང་ཞིག །མཚན་ཉིད་དེ་མ་ཡིན་པའི་ཕྱིར། དེ་བཞིན་དུ་ཁ་ཅིག །བྱང་སེམས་སྦྱོར་ལམ་པ་དབང་
རྣོན་ཡིན་ན་སྦྱོར་ལམ་པ་ཕྱིར་མི་ལྡོག་པའི་རྟགས་ཐོབ་པས་ཁྱབ། མཐོང་ལམ་པ་དབང་འབྲིང་ཡིན་
ན་མཐོང་ལམ་པ་ཕྱིར་མི་ལྡོག་པའི་རྟགས་ཐོབ་པས་ཁྱབ་ཟེར་བ། མི་འཐད་དེ། སྔ་མ་ལ་ཐེག་ཆེན་གྱི་
སྦྱོར་ལམ་དྲོད་ཀྱི་ཡེ་ཤེས་སྐད་ཅིག་དང་པོ་ལ་གནས་པའི་བྱང་སེམས་དབང་རྣོན་གྱིས་མ་ངེས།
གཉིས་པ་ལ། ཐེག་ཆེན་གྱི་མཐོང་ལམ་པ་སྡུག་བསྔལ་ཆོས་བཟོད་ལ་གནས་པའི་སེམས་དཔའ་
དབང་འབྲིང་གིས་མ་ངེས་པའི་ཕྱིར། དང་པོ་དེར་ཐལ། སྦྱོར་ལམ་པ་ཕྱིར་མི་ལྡོག་པའི་རྟགས་ཐོབ་
པའི་གང་ཟག་ཡིན་ན། བྱང་སེམས་སྦྱོར་ལམ་པའི་རྒྱུད་ཀྱི་རྗེས་ཐོབ་ཏུ་ལུས་ངག་གི་ཐ་སྙད་ཁྱད་པར་
ཅན་ཐོབ་པས་ཁྱབ་པའི་ཕྱིར། གཉིས་པ་དེར་ཐལ། མཐོང་ལམ་པ་ཕྱིར་མི་ལྡོག་པའི་རྟགས་ཐོབ་
པའི་གང་ཟག་ཡིན་ན། བྱང་སེམས་མཐོང་ལམ་པའི་རྒྱུད་ཀྱི་རྗེས་ཐོབ་ཏུ་ལུས་ངག་གི་ཐ་སྙད་ཁྱད་
པར་ཅན་ཐོབ་པས་ཁྱབ་པའི་ཕྱིར། དེས་མཚོན་ནས་ཕྱིར་མི་ལྡོག་པའི་རྟགས་ཐོབ་པའི་བྱང་སེམས་
མཐོང་ལམ་པ་ཡིན་ན། མཐོང་ལམ་པ་ཕྱིར་མི་ལྡོག་པའི་རྟགས་ཐོབ་པས་ཀྱང་མ་ཁྱབ་སྟེ། ཕྱིར་མི་
ལྡོག་པའི་རྟགས་ཐོབ་པའི་བྱང་སེམས་སྦྱོར་ལམ་པའི་རྟོགས་པ་སྔོན་དུ་སོང་བའི་ཐེག་ཆེན་གྱི་མཐོང་
ལམ་སྡུག་བསྔལ་ཆོས་བཟོད་ལ་གནས་པའི་སེམས་དཔས་མ་ངེས་བའི་ཕྱིར། ཁ་ཅིག །ཕྱིར་མི་ལྡོག་
པའི་རྟགས་ཐོབ་པའི་བྱང་སེམས་ཚོགས་ལམ་པ་ཡོད་ཟེར་བ། མི་འཐད་དེ། འགྲེལ་ཆེན་ལས། རང་
གི་རྟོགས་པ་དང་འཚམ་པར་གཞན་ཡིད་ཆེས་པར་བྱེད་པའི་ཡོན་ཏན་གྱི་རྣམ་པ་འདི་ལ་མེད་དེ། ཞེས་



མཐའ་དཔྱོད་སྨད་ཆ།
ཕྱིར་མི་ལྡོག་པའི་རྟགས་བཤད་པ།
70
དང་༑ རྣམ་བཤད་ལས། ཕྱིར་མི་ལྡོག་པའི་རྟགས་དང་ལྡན་པར་མི་བཞག་ལ། ཞེས་གསུངས་པའི་
ཕྱིར། དང་པོ་ཉིད་ནས་ཐེག་པ་ཆེན་པོར་རིགས་ངེས་པ་མ་ཡིན་ཡང་རྫོགས་བྱང་ལས་ཕྱིར་མི་ལྡོག་
པའི་བྱང་སེམས་སྦྱོར་ལམ་པ་ཡོད་དེ། འགྲེལ་ཆེན་ལས། ལ་ལ་རིགས་མ་ངེས་པ་ཡིན་ཡང་དབང་པོ་
རྣོ་བས། ངེས་པར་འབྱེད་པའི་ཆ་དང་མཐུན་པའི་གནས་སྐབས་སུ་ཡང་ཐབས་ཀྱི་ཁྱད་པར་བསམ་
གྱིས་མི་ཁྱབ་པས་ཕྱིར་མི་ལྡོག་པ་ཉིད་དུ་ངེས་པ་ཡིན་ནོ། །ཞེས་གསུངས་པའི་ཕྱིར། དེ་ལ་ཁོ་ན་རེ།
དང་པོ་ཉིད་ནས་ཐེག་ཆེན་དུ་རིགས་མ་ངེས་པའི་བྱང་སེམས་སྦྱོར་ལམ་པ་དབང་རྣོན་ཡོད་པར་ཐལ།
ལ་ལ་རིགས་མ་ངེས་པ་ཡིན་ཡང་། ཞེས་པའི་དོན་སྔར་བཤད་པ་ཡིན་པ་གང་ཞིག །དབང་པོ་རྣོ་བས་
ཞེས་འབྱུང་བའི་ཕྱིར། འདོད་ན། དམན་ལམ་སྔོན་སོང་གི་བྱང་སེམས་སྦྱོར་ལམ་པ་དབང་རྣོན་ཡོད་
པར་ཐལ། འདོད་པའི་ཕྱིར་ན། ཐལ་འགྱུར་དང་པོ་ལ་མ་ཁྱབ་སྟེ། ལུང་དེའི་དོན་གང་ཟག་ལ་ལ་ཐེག་
པ་ཆེན་པོར་རིགས་མ་ངེས་པ་ཡིན་ཡང་། སྤྱིར་བྱང་སེམས་རང་བཞིན་གྱིས་དབང་པོ་རྣོ་བས་ཞེས་
བཤད་དུ་ཡོད་པའི་ཕྱིར། ཡང་ཁོ་ན་རེ། ཕྱིར་མི་ལྡོག་པ་ཉིད་དུ་ཞེས་པ། ཕྱིར་མི་ལྡོག་པའི་རྟགས་ཐོབ་
པ་ལ་འཆད་རིགས་པར་ཐལ། ངེས་པར་འབྱེད་པའི་ཆ་དང་མཐུན་པའི་སྐབས་སུ། ཞེས་སྦྱོར་ལམ་
དང་སྦྱོར་བར་མཛད་ཀྱི་ཚོགས་ལམ་དང་སྦྱོར་བར་མ་མཛད་པའི་ཕྱིར་ཞེ་ན། སྐྱོན་མེད་དེ། ངེས་པར་
འབྱེད་པའི་ཆ་དང་མཐུན་པར་ཞེས་ངེས་འབྱེད་ཆ་མཐུན་ལ་སྦྱོར་བ་མཚོན་པ་ཙམ་ཡིན་པའི་ཕྱིར།
ཡང་ཁ་ཅིག །བྱང་སེམས་སྦྱོར་ལམ་པ་དབང་འབྲིང་དང་དབང་རྟུལ་གྱིས་ཕྱིར་མི་ལྡོག་པའི་རྟགས་
མ་ཐོབ་ཅིང་། བྱང་སེམས་མཐོང་ལམ་པ་དབང་རྟུལ་གྱིས་ཕྱིར་མི་ལྡོག་པའི་རྟགས་མ་ཐོབ་ཀྱང་།
བྱང་སེམས་སྒོམ་ལམ་པ་ཡིན་ན། ཕྱིར་མི་ལྡོག་པའི་རྟགས་ཐོབ་པས་ཁྱབ་སྟེ། འགྲེལ་ཆེན་ལས་ས་
བརྒྱད་པ་ནི་ཐམས་ཅད་ཕྱིར་མི་ལྡོག་པར་ངེས་པ་ཉིད་དུ་བཞག་པ་ཡིན་པའི་ཕྱིར། ཉེས་པ་མེད་དེ།
ཞེས་པ་དང་། རྣམ་བཤད་ལས། དབང་པོ་ཇི་ལྟར་རྟུལ་ཡང་ས་བརྒྱད་པ་ནས་ཐོབ་པར་རྣམ་པར་



(78)
ཕྱིར་མི་ལྡོག་པའི་རྟགས་བཤད་པ།
མཐའ་དཔྱོད་སྨད་ཆ།
བཞག་གོ །ཞེས་གསུངས་པའི་ཕྱིར་ཞེ་ན། སྐྱོན་མེད་དེ། ས་བརྒྱད་པ་ནས་ཞེས་ངེས་བཟུང་དུ་སྨོས་
པས་མ་དག་ས་དྲུག་ལ་གནས་པའི་སེམས་དཔའ་དབང་རྟུལ་གྱིས་ཕྱིར་མི་ལྡོག་པའི་རྟགས་མ་ཐོབ་
པར་དོན་གྱིས་འཕངས་པའི་ཕྱིར། དེ་ལ་ཁོ་ན་རེ། ས་གཉིས་པ་ལ་གནས་པའི་བྱང་སེམས་དབང་རྟུལ་
གྱིས་བྱང་སེམས་མཐོང་ལམ་པ་དབང་འབྲིང་གིས་ཐོབ་པའི་ཡོན་ཏན་ཐམས་ཅད་ཐོབ་མ་མྱོང་བར་
ཐལ༑ བྱང་སེམས་མཐོང་ལམ་པ་དབང་འབྲིང་གིས། ཕྱིར་མི་ལྡོག་པའི་རྟགས་ཐོབ། དེ་འདྲའི་བྱུང་
སེམས་དབང་རྟུལ་གྱིས། ཕྱིར་མི་ལྡོག་པའི་རྟགས་ཐོབ་མ་མྱོང་བའི་ཕྱིར། འདོད་ན། སངས་རྒྱས་
འཕགས་པས་བྱང་སེམས་རྒྱུ ན་མཐའ་བས་ཐོབ་པའི་ཡོན་ཏན་ཐམས་ཅད་ཐོབ་མ་མྱོང་བར་ཐལ།
འདོད་པའི་ཕྱིར་ན། མ་ཁྱབ་སྟེ། འོ་ན་བསལ་བ་དེར་ཐལ། བྱང་སེམས་མཐོང་ལམ་པ་དབང་རྟུལ་
གྱིས༑ བྱང་སེམས་སྦྱོར་ལམ་པ་དབང་རྣོན་གྱིས་ཐོབ་པའི་ཡོན་ཏན་ཐམས་ཅད་ཐོབ་མ་མྱོང་བའི་
ཕྱིར། ཁྱབ་པ་ཁས། རྟགས་དེར་ཐལ། བྱང་སེམས་སྦྱོར་ལམ་པ་དབང་རྣོན་གྱིས་ཕྱིར་མི་ལྡོག་པའི་
རྟགས་ཐོབ། བྱང་སེམས་མཐོང་ལམ་པ་དབང་རྟུལ་གྱིས་ཕྱིར་མི་ལྡོག་པའི་རྟགས་ཐོབ་མ་མྱོང་བའི་
ཕྱིར༑ ཡང་ཁ་ཅིག །ཐབས་ཤེས་ཀྱི་རྟོགས་པ་བརྟན་པོ་ཐོབ་ན། སྦྱོར་བའི་སྒོ་ནས་ཕྱིར་མི་ལྡོག་པའི་
རྟགས་ཐོབ་པས་ཁྱབ། རང་ཉིད་འབའ་ཞིག་གི་ཆེད་དུ་ཐར་པ་དོན་གཉེར་གྱི་བློ་མངོན་གྱུར་དུ་སྐྱེ་བ་
མི་སྲིད་པའི་སེམས་དཔའ་ཡིན་ན་བསམ་པའི་སྒོ་ནས་ཕྱིར་མི་ལྡོག་པའི་རྟགས་ཐོབ་པས་ཁྱབ་ཅེས་
ཟེར། འོ་ན། ཐེག་ཆེན་གྱི་སྦྱོར་ལམ་བཟོད་པ་ལ་གནས་པའི་སེམས་དཔའ་དབང་རྟུལ་ཆོས་ཅན།
སྦྱོར་བའི་སྒོ་ནས་ཕྱིར་མི་ལྡོག་པའི་རྟགས་ཐོབ་པར་ཐལ། རྟགས་དེའི་ཕྱིར། དེར་ཐལ། ཐེག་ཆེན་གྱི་
སྦྱོར་ལམ་བཟོད་པ་ཐོབ་པའི་ཕྱིར། འདོད་མི་རིགས་ཏེ། ཕྱིར་མི་ལྡོག་པའི་རྟགས་མ་ཐོབ་པའི་ཕྱིར།
བྱང་སེམས་སྦྱོར་ལམ་པ་དབང་རྟུལ་ཡིན་པའི་ཕྱིར། ཡང་དེ་ཆོས་ཅན། བསམ་པའི་སྒོ་ནས་ཕྱིར་མི་
ལྡོག་པའི་རྟགས་ཐོབ་པར་ཐལ། རྟགས་དེའི་ཕྱིར། དེར་ཐལ། རང་ཉིད་འབའ་ཞིག་གི་ཆེད་དུ་ཐར་



མཐའ་དཔྱོད་སྨད་ཆ།
ཕྱིར་མི་ལྡོག་པའི་རྟགས་བཤད་པ།
(79)
ས
པ་དོན་གཉེར་གྱི་བསམ་པ་མངོན་གྱུར་བ་རྒྱུད་ལྡན་གྱི་བྱང་ཆུབ་སེམས་དཔའ་མེད་པའི་ཕྱིར། དེར་
ཐལ༑ ཐེག་དམན་གྱི་བསམ་པ་མངོན་གྱུར་བ་རྒྱུད་ལྡན་གྱི་བྱང་སེམས་མེད་པའི་ཕྱིར། རྩ་བར་འདོད་
ན༑ དེ་མི་འཐད་དེ། དེ་ཕྱིར་མི་ལྡོག་པའི་རྟགས་མ་ཐོབ་པའི་ཕྱིར། དེ་ལ་ཁོ་ན་རེ། དེ་ཆོས་ཅན། རང་
ཉིད་འབའ་ཞིག་གི་ཆེད་དུ་ཐར་པ་དོན་གཉེར་གྱི་བསམ་པ་མངོན་གྱུར་བ་སྐྱེ་བའི་གོ་སྐབས་བཅོམ་
པར་ཐལ། དེའི་རྒྱུད་ལ་དེ་སྐྱེ་མི་སྲིད་པའི་སེམས་དཔའ་ཡིན་པའི་ཕྱིར། འདོད་ན། དེ་བསམ་པའི་སྒོ་
ནས་ཕྱིར་མི་ལྡོག་པའི་རྟགས་ཐོབ་པར་ཐལ། འདོད་པའི་ཕྱིར། དེ་ལ་ཁ་ཅིག །རྒྱུན་མཐའི་བར་ཆད་
མེད་ལམ་རྒྱུད་ལ་སྐྱེ་ཁ་མའི་བྱང་སེམས་ས་བཅུ་པ་བ་ཆོས་ཅན། གནས་ངན་ལེན་གྱི་དྲི་མ་ཕྲ་ཞིང་ཕྲ་
བ་སྐྱེ་བའི་གོ་སྐབས་བཅོམ་པར་ཐལ། དེའི་རྒྱུད་ལ་དེ་སྐྱེ་མི་སྲིད་པའི་སེམས་དཔའ་ཡིན་པའི་ཕྱིར་
ཟེར་བ། མི་མཚུངས་པ་འདྲ་སྟེ། སེམས་དཔའ་སྔ་མ་དེའི་རྒྱུད་ལ་རང་ཉིད་འབའ་ཞིག་གི་ཆེད་དུ་ཐར་
པ་དོན་གཉེར་གྱི་བསམ་པ་མངོན་དུ་གྱུར་པའི་གཉེན་པོ་ཐེག་ཆེན་སེམས་བསྐྱེད་ཁྱད་པར་ཅན་མངོན་
དུ་གྱུར། སེམས་དཔའ་ཕྱི་མ་དེའི་རྒྱུད་ལ་གནས་ངན་ལེན་གྱི་དྲི་མ་ཕྲ་ཞིང་ཕྲ་བའི་དངོས་གཉེན་རྒྱུན་
མཐའི་བར་ཆད་མེད་ལམ་མངོན་དུ་མ་གྱུར་པའི་ཕྱིར། གཞན་ཡང་། རྩ་བའི་དམ་བཅའ་དེ་ལ་ས་
བདུན་པ་མན་ཆད་དུ་རང་ཉིད་འབའ་ཞིག་གི་ཆེད་དུ་ཐར་པ་དོན་གཉེར་གྱི་བསམ་པ་མངོན་གྱུར་སྐྱེ་
བའི་གོ་སྐབས་བཅོམ་པ་མེད་པར་ཐལ། བྱང་སེམས་ས་བདུན་པ་བ་ཡིན་ན། དེ་བཅོམ་པས་མ་ཁྱབ་
པའི་ཕྱིར། མ་གྲུབ་ན། བྱང་སེམས་ས་བདུན་པ་བ་དབང་རྟུལ་ཆོས་ཅན། དེར་ཐལ། དེའི་ཕྱིར། འདོད་
ན༑ དེས་བསམ་པའི་སྒོ་ནས་ཕྱིར་མི་ལྡོག་པའི་རྟགས་ཐོབ་པར་ཐལ། འདོད་པའི་ཕྱིར། ཁྱབ་པ་
ཁས། རོང་ཊིཀ་པ་ན་རེ། ཇི་སྲིད་ས་བརྒྱད་མ་ཐོབ་པ། །དེ་སྲིད་ཐེག་པ་དམན་པས་འཇིགས། །ཞེས་
པ་ལ་བརྟེན་ནས་ཐལ་འགྱུར་འདིའི་རྩོད་ལན་མཛད་མོད། རང་གི་ལུགས། ཇི་ལྟར་འཐད་པར་དཔྱོད་
པར་མཛོད་ཅིག །ཅེས་སྙན་སྐུལ་ལོ། །དེས་ན། གཟུགས་སོགས་ལ་བདེན་ཞེན་མངོན་གྱུར་བ་ལྡོག་པ་



(80)
ཕྱིར་མི་ལྡོག་པའི་རྟག་ཁག་ཁ་
མཐའ་དཔྱོད་སྨད་ཆ།
སོགས་རྟགས་ཞེ་བཞི་པོ་གང་རུང་ཐོབ་པའི་སེམས་དཔའ་དེ། ཕྱིར་མི་ལྡོག་པའི་རྟགས་ཐོབ་པའི་བྱུང་
སེམས་ཀྱི་དགེ་འདུན་གྱི་མཚན་ཉིད། དབྱེ་ན་གསུམ། ས་མཚམས་ཐེག་ཆེན་གྱི་སྦྱོར་ལམ་དྲོད་ནས་
རྒྱུན་མཐའི་བར་དུ་ཡོད། གཟུགས་ལ་སོགས་ལ་ལྡོག་སོགས་རྟགས། །ཞེས་སོགས་ཀྱི་སྐབས་སུ།
ཐེག་ཆེན་གྱི་སྦྱོར་ལམ་དྲོད་ལ་གནས་པའི་སེམས་དཔའ་དབང་རྣོན་ཆོས་ཅན། རྫོགས་པའི་བྱང་ཆུབ་
ལས་ཕྱིར་མི་ལྡོག་པ་ཡིན་ཏེ། གཟུགས་སོགས་ལ་བདེན་ཞེན་མངོན་གྱུར་བ་ལྡོག་པ་སོགས་རྟགས་ཉི་
ཤུ་པོ་གང་རུང་ཐོབ་པའི་སེམས་དཔའ་ཡིན་པའི་ཕྱིར། མཐོང་བའི་ལམ་ལ་བཟོད་པ་དང་། །ཞེས་
པར་ བྱང་སེམས་མཐོང་ལམ་པ་དབང་འབྲིང་ཆོས་ཅན། བླ་མེད་རྫོགས་བྱང་ལས་ཕྱིར་མི་ལྡོག་པ་
ཡིན་ཏེ། མཉམ་གཞག་ཤེས་བཟོད་སྐད་ཅིག་མ་བཅུ་དྲུག་གིས་དྲངས་པའི་རྗེས་ཐོབ་ཏུ་ལུས་ངག་གི་ཐ་
སྙད་ཁྱད་པར་ཅན་ཐོབ་པའི་སེམས་དཔའ་ཡིན་པའི་ཕྱིར། སྐབས་འདིར་སྒྲས་ཟིན་ལ་བསྟན་པའི་
ཤེས་བཟོད་སྐད་ཅིག་མ་བཅུ་དྲུག་ནི། མཉམ་གཞག་དངོས་གནས་པར་མི་བྱ་སྟེ། དེས་དྲངས་པའི་
རྗེས་ཐོབ་ཏུ་ལུས་ངག་གི་ཐ་སྙད་བཅུ་དྲུག་ལ་དེའི་མིང་གིས་བཏགས་ནས་བསྟན་པའི་ཕྱིར། རོང་
ཊིཀ་པས། ཐེག་ཆེན་གྱི་མཐོང་ལམ་རྗེས་ཐོབ་ཡེ་ཤེས་མེད་པར་སྨྲ་བཞིན་དུ་སྐབས་འདིའི་གཞུང་
དོན་འཆད་པ་ནི། འགལ་འདུར་མཁྱེན་པར་མཛོད་ཅིག།
། རྩ་བར་གཡུལ་འགྱེད་སེར་སྣ་ལ་སོགས་ལ། །ཞེས་དང་། འགྲེལ་པར་གཟུང་བ་དང་
འཛིན་པ་དག་སྤང་བར་བྱ་བ་ཉིད་ཀྱི། ཞེས་སོགས་ལ། གཉིས་ལས། དང་པོ་ནི། བྱང་སེམས་མཐོང་
ལམ་པ་དབང་འབྲིང་ཆོས་ཅན། བླ་མེད་རྫོགས་བྱང་ལས་ཕྱིར་མི་ལྡོག་པ་ཡིན་ཏེ། དབང་ཡུལ་
བདེན་པར་འཛིན་པའི་བདེན་འཛིན་དང་། དབང་ཡུལ་བདེན་མེད་དུ་རྟོགས་པའི་ཤེས་རབ་གཉིས་
སྤང་གཉེན་དུ་བདེན་གྲུབ་བཀག་པ་མངོན་སུམ་དུ་རྟོགས་པའི་ཐེག་ཆེན་གྱི་མཐོང་ལམ་མཉམ་གཞག་
ཡེ་ཤེས་ཀྱིས་དྲངས་པའི་རྗེས་ཐོབ་ཏུ་ལུས་ངག་གི་ཐ་སྙད་ཁྱད་པར་ཅན་དང་ལྡན་པའི་སེམས་དཔའ་



མཐའ་དཔྱོད་སྨད་ཆ།
དབང་པོ་ཉེར་གཉིས་ཀྱི་རྣམ་གཞག
(81)
ཡིན་པའི་ཕྱིར། གཉིས་པ་ལ་གཉིས། དབང་པོའི་ངོ་བོ་དང་། ཁམས་གང་དུ་ཡོད་ཚུལ་ལོ། །དང་པོ་
ལ་གསུམ། སོ་སོའི་ངོ་བོ། གྲངས་ངེས་པའི་རྒྱུ་མཚན། ཐ་མ་གསུམ་གྱི་ས་མཚམས་སོ། །དང་པོ་ནི།
དབང་པོ་ལ་ཉི་ཤུ་རྩ་གཉིས་ཡོད་དེ། མིག་རྣ་བ་སྣ་ལྕེ་ལུས་ཡིད། ཕོ་དབང་མོ་དབང་སྲོག་དབང་། ཚོར་
བ་བདེ་དབང་ཡིད་བདེ་ཡིད་མི་བདེ་སྡུག་བསྔལ་བཏང་སྙོམས་ཀྱི་དབང་པོ། དད་པ་བརྩོན་འགྲུས་
དྲན་པ་ཏིང་ངེ་འཛིན་ཤེས་རབ་ཀྱི་དབང་པོ། མི་ཤེས་པ་ཀུན་ཤེས་པའི་དབང་པོ། ཀུན་ཤེས་པའི་དབང་
པོ༈ ཀུན་ཤེས་ལྡན་པའི་དབང་པོ་རྣམས་སུ་ཡོད་པའི་ཕྱིར། གཉིས་པ་ནི། དབང་པོ་ལ་ཉི་ཤུ་རྩ་གཉིས་
སུ་གྲངས་ངེས་ཏེ། འཁོར་བར་འཇུག་པའི་རྟེན་གྱི་དབང་དུ་བྱས་ནས་མིག་སོགས་དབང་པོ་དྲུག།
འཁོར་བར་གསར་དུ་སྐྱེ་བའི་དབང་དུ་བྱས་ནས་ཕོ་མོའི་དབང་པོ་གཉིས། འཁོར་བར་གནས་པའི་
དབང་དུ་བྱས་ནས་སྲོག་དབང་། བདེ་སྡུག་ལ་ལོངས་སྤྱོད་པའི་དབང་དུ་བྱས་ནས་ཚོར་བ་བདེ་དབང་
སོགས་ལྔ། རྣམ་བྱང་དུ་འཇུག་པའི་རྟེན་གྱི་དབང་དུ་བྱས་ནས་དད་སོགས་དབང་པོ་ལྔ། རྣམ་བྱང་དུ་
གསར་དུ་སྐྱེ་བའི་དབང་དུ་བྱས་ནས་མི་ཤེས་པ་ཀུན་ཤེས་པའི་དབང་པོ། རྣམ་བྱང་དུ་གནས་པའི་
དབང་དུ་བྱས་ནས་ཀུན་ཤེས་པའི་དབང་པོ། རྣམ་བྱང་གི་ཆོས་ལ་ལོངས་སྤྱོད་པའི་དབང་དུ་བྱས་ནས་
ཀུན་ཤེས་ལྡན་པའི་དབང་པོ་བཞག་པའི་ཕྱིར། དེ་ཡང་སོ་སོར་བཤད་ན། མིག་སོགས་དབང་པོ་དྲུག།
ཕོ་མོའི་དབང་པོ་གཉིས། སྲོག་དབང་། ཚོར་བ་ལྔ། དད་པ་སོགས་ལྔ། ཐ་མ་གསུམ་བཤད་པ་དང་
དྲུག །དང་པོ་ནི་རིམ་པ་བཞིན། རང་འབྲས་མིག་ཤེས་ཀྱི་ཐུན་མོང་མ་ཡིན་པའི་བདག་རྐྱེན་བྱེད་པའི་
རིགས་སུ་གནས་པའི་ནང་གི་གཟུགས་ཅན་དང་བ། མིག་གི་དབང་པོའི་མཚན་ཉིད། དབྱེ་ན། རྟེན་
བཅས་ཀྱི་མིག་དབང་དང་། རྟེན་མཚུངས་ཀྱི་མིག་དབང་གཉིས། དང་པོ་ནི། གཉིད་སད་པའི་གནས་
སྐབས་ཀྱི་མིག་དབང་ལྟ་བུ། གཉིས་པ་ནི། གཉིད་ལོག་པའི་གནས་སྐབས་ཀྱི་མིག་དབང་ལྟ་བུ། མིག་
མིག་དབང་མིག་གི་ཁམས་མིག་གི་སྐྱེ་མཆེད་རྣམས་དོན་གཅིག །ཁོ་ན་རེ། དེ་མི་འཐད་པར་ཐལ།
LL



(83)
དབང་པོ་ཉེར་གཉིས་ཀྱི་རྣམ་གཞག
མཐའ་དཔྱོད་སྨད་ཆ།
ཀུན་བཏུས་ལས། མིག་དང་མིག་གི་ཁམས་ལ་མུ་བཞི་གསུངས་པའི་ཕྱིར་ཞེ་ན། མ་ཁྱབ་སྟེ། དེ་ལྟར་
གསུངས་པའི་དགོངས་པ་དག་ལས་ཤེས་དགོས་པའི་ཕྱིར། དེ་ལྟར་མ་ཡིན་ན། གཞི་གྲུབ་ན་ཁམས་
བཅོ་བརྒྱད་པོ་གང་རུང་ཡིན་པས་མ་ཁྱབ་པར་ཐལ། མིག་ཡིན་ན་ཁམས་བཅོ་བརྒྱད་པོ་གང་རུང་
ཡིན་པས་མ་ཁྱབ་པའི་ཕྱིར། དེར་ཐལ། མིག་ཡིན་ན་རྟེན་དབང་པོའི་ཁམས་དྲུག་གང་རུང་ཡིན་མི་
དགོས་པའི་ཕྱིར། དེར་ཐལ། མིག་ཡིན་ན། མིག་གི་ཁམས་ཡིན་མི་དགོས་པའི་ཕྱིར། རྟགས་ཁས།
གཞན་ཡང་། མིག་ཡིན་ན་མིག་གི་ཁམས་ཡིན་དགོས་པར་ཐལ། མིག་ཡིན་ན་མིག་གི་སྐྱེ་མཆེད་ཡིན་
༢ གོས་པའི་ཕྱིར། དེར་ཐལ། མིག་ཡིན་ན་ནང་གི་སྐྱེ་མཆེད་དྲུག་གང་རུང་ཡིན་དགོས་པའི་ཕྱིར་ཏེ།
བེ་ཡིན་ན་སྐྱེ་མཆེད་བཅུ་གཉིས་པོ་གང་རུང་ཡིན་དགོས་པ་གང་ཞིག །ཕྱིའི་སྐྱེ་མཆེད་དྲུག་པོ་གང་རུང་
མ་་་ེན་དགོས་པའི་ཕྱིར། ཁོ་ན་རེ། ཆོས་ཡིན་ན་ཆོས་ཀྱི་སྐྱེ་མཆེད་ཡིན་དགོས་པར་ཐལ། མིག་ཡིན་
ན་མི ག་གི་སྐྱེ་མཆེད་ཡིན་དགོས་པའི་ཕྱིར། འདོད་ན། སྔོན་པོ་ཆོས་ཅན། དེར་ཐལ། དེའི་ཕྱིར། །
འདོད་མི་ནུས་ཏེ། གཟུགས་ཀྱི་སྐྱེ་མཆེད་ཡིན་པའི་ཕྱིར་ན། ཐལ་འགྱུར་དང་པོ་ལ་མ་ཁྱབ་སྟེ། ཡང་
གཟུགས ཡིན་ན་གཟུགས་ཀྱི་སྐྱེ་མཆེད་ཡིན་དགོས་པར་ཐལ། མིག་ཡིན་ན་མིག་གི་སྐྱེ་མཆེད་ཡིན་
དགོས་པའི སྦིར། འདོད་ན། སྒྲ་ཆོས་ཅན། དེར་ཐལ། དེའི་ཕྱིར། འདོད་མི་ནུས་ཏེ། སྒྲའི་སྐྱེ་མཆེད་
ཡིན་པའི་ཕྱིར ནའང་། ཐལ་འགྱུར་དང་པོ་ལ་མ་ཁྱབ། བྱེ་བྲག་སྨྲ་བས་མིག་གིས་གཟུགས་མཐོང་
བར་འདོད་དེ། མཛོད་ལས། མིག་ནི་གཉིས་ཀ་དག་གིས་ཀྱང་། །མཐོང་སྟེ་གསལ་བར་མཐོང་ཕྱིར་
རོ། །ཞེས་གསུངས་པའི་ཕྱིར། མིག་ཤེས་ཀྱིས་གཟུགས་མཐོང་བར་མི་འདོད་དེ། དེ་ཉིད་ལས། གང་
ཕྱིར་བར་དུ་ཆོད་པ་ཡིས། །གཟུགས་ནི་མཐོང་བར་མིན་ཕྱིར་ལོ། །ཞེས་གསུངས་པའི་ཕྱིར། མདོ་སྡེ་
པ་ཡན་ཆད་དེ་ལས་ཟློག་སྟེ་སྨྲ་སྟེ། སྐབས་དང་པོར་བཤད་ཟིན་ཏོ། །དེས་ལུས་ཀྱི་དབང་པོའི་བར་ལ་
རིགས་འགྲེ། རང་འབྲས་ཡིད་ཀྱི་རྣམ་པར་ཤེས་པའི་ཐུན་མོང་མ་ཡིན་པའི་རྟེན་བྱེད་པའི་གཙོ་བོའི་



མཐའ་དཔྱོད་སྨད་ཆ།
དབང་པོ་ཉེར་གཉིས་ཀྱི་རྣམ་གཞག
(83)
རྣམ་རིག །ཡིད་དབང་གི་མཚན་ཉིད། དབྱེ་ན། རྣམ་ཤེས་ཚོགས་དྲུག་ཡོད། ཡིད་ཡིད་དབང་རྣམ་པར་
ཤེས་པ་གཙོ་སེམས་ཡིད་ཀྱི་ཁམས་ཡིད་ཀྱི་སྐྱེ་མཆེད་རྣམས་དོན་གཅིག །དེ་ལ་ཁོ་ན་རེ། མིག་གི་རྣམ་
པར་ཤེས་པ་ཆོས་ཅན། ཡིད་ཡིན་པར་ཐལ། རྣམ་ཤེས་ཡིན་པའི་ཕྱིར། འདོད་ན། ཡིད་དང་རྣམ་པར་
ཤེས་པའི་གཞི་མཐུན་ཡིན་པར་ཐལ། འདོད་པའི་ཕྱིར། འདོད་ན། ཡིད་ཤེས་ཡིན་པར་ཐལ། འདོད་
པའི་ཕྱིར་ན། མ་ཁྱབ་སྟེ། འོ་ན་ཡིད་ཀྱི་རྣམ་ཤེས་ཆོས་ཅན། དབང་ཤེས་སུ་ཐལ། དབང་པོ་དང་ཤེས་
པའི་གཞི་མཐུན་ཡིན་པའི་ཕྱིར། ཁྱབ་པ་ཁས། ཡང་ཁོ་ན་རེ། ཡིད་ཀྱི་རྣམ་པར་ཤེས་པ་སྐད་ཅིག་དང་
པོ་ཆོས་ཅན། རང་འབྲས་ཡིད་ཀྱི་རྣམ་ཤེས་ཀྱི་ཐུན་མོང་མ་ཡིན་པའི་རྟེན་བྱེད་པའི་གཙོ་བོ་རྣམ་རིག་
ཡིན་པར་ཐལ། ཡིད་དབང་ཡིན་པའི་ཕྱིར། ཁྱབ་པ་ཁས། འདོད་ན། དེ་ཡིད་ཀྱི་རྣམ་ཤེས་སྐད་ཅིག་
གཉིས་པའི་ཐུན་མོང་མ་ཡིན་པའི་བདག་རྐྱེན་དུ་ཐལ། འདོད་པའི་ཕྱིར། འདོད་ན། མིག་གི་རྣམ་པར་
ཤེས་པ་སྐད་ཅིག་དང་པོ་མིག་གི་རྣམ་པར་ཤེས་པ་སྐད་ཅིག་གཉིས་པའི་ཐུན་མོང་མ་ཡིན་པའི་བདག་
རྐྱེན་དུ་ཐལ། འདོད་པའི་ཕྱིར་ན། འདིར་མ་ཁྱབ། འདོད་ན། མིག་གི་རྣམ་ཤེས་སྐད་ཅིག་གཉིས་པ་
ཆོས་ཅན། ཡིད་ཤེས་ཡིན་པར་ཐལ། རང་གི་ཐུན་མོང་མ་ཡིན་པའི་བདག་རྐྱེན་དུ་གྱུར་པའི་ཡིད་
དབང་ལས་བྱུང་བའི་ཤེས་པ་ཡིན་པའི་ཕྱིར། དེར་ཐལ། མིག་གི་རྣམ་པར་ཤེས་པ་སྐད་ཅིག་དང་པོ་དེ་
སྐད་ཅིག་གཉིས་པའི་ཐུན་མོང་མ་ཡིན་པའི་བདག་རྐྱེན་ཡིན་པ་གང་ཞིག །དེ་ཡིད་དབང་ཡིན་པའི་
ཕྱིར༔ དང་པོ་དངོས། ཕྱི་མ་དེར་ཐལ། རྣམ་ཤེས་ཡིན་པའི་ཕྱིར་ཞེ་ན། མ་ཁྱབ་མཚམས་སུ་མ་ཁྱབ་
པར་ཐལ། ཡིད་ཀྱི་རྣམ་པར་ཤེས་པ་ཡིན་ན་རང་གི་ཐུན་མོང་མ་ཡིན་པའི་བདག་རྐྱེན་དུ་གྱུར་པའི་
དབང་པོ་གཟུགས་ཅན་པ་མེད་དགོས། མིག་གི་རྣམ་ཤེས་ཡིན་ན། རང་གི་ཐུན་མོང་མ་ཡིན་པའི་
བདག་རྐྱེན་དུ་གྱུར་པའི་མིག་དབང་གཟུགས་ཅན་པ་ལས་བྱུང་བས་ཁྱབ་པའི་ཕྱིར། ཕྱི་མ་དེར་ཐལ།
རིགས་གཞུང་ལས། ཐུན་མོང་མ་ཡིན་རྒྱུ་ཡི་ཕྱིར། །དེ་ཡི་ཐ་སྙད་དབང་པོས་བྱས། །ཞེས་གསུངས་



(84)
དབང་པོ་ཉེར་གཉིས་ཀྱི་རྣམ་གཞག
མཐའ་དཔྱོད་སྨད་ཆ།
པའི་ཕྱིར། གཉིས་པ་ནི། རང་རྒྱུད་ལྡན་གྱི་གང་ཟག་གཙོ་བོར་ཕོར་མཚོན་པར་བྱེད་པའི་མཚོན་བྱེད་
ཐུན་མོང་མ་ཡིན་པའི་དབང་པོ། ཕོ་དབང་གི་མཚན་ཉིད། རང་རྒྱུད་ལྡན་གྱི་གང་ཟག་གཙོ་བོར་མོར་
མཚོན་པར་བྱེད་པའི་མཚོན་བྱེད་ཐུན་མོང་མ་ཡིན་པའི་དབང་པོ། མོ་དབང་གི་མཚན་ཉིད། ཕོ་དང་ཕོ་
དབང་འགལ་ཞིང་། མོ་དང་མོ་དབང་འགལ་བ་ཡིན་ཏེ། ཕོ་མོ་གང་རུང་ཡིན་ན། གང་ཟག་ཡིན་པས་
ཁྱབ༑ ཕོའི་དབང་པོ་དང་མོའི་དབང་པོ་གང་རུང་ཡིན་ན་ལུས་དབང་ཡིན་པས་ཁྱབ་པའི་ཕྱིར། ཕྱི་མ་
དེར་ཐལ། མཛོད་ལས། ལུས་ལས་ཕོ་དབང་མོ་དབང་དག །ཅེས་གསུངས་པའི་ཕྱིར། ཕོའི་དབང་པོ་
དང་ཕོའི་མཚན་མ་འགལ་ཞིང་། མོའི་དབང་པོ་དང་མོའི་མཚན་མ་འགལ་བ་ཡིན་ཏེ། ཕོའི་མཚན་མ་
ཕོའི་དབང་རྟེན་དང་། མོའི་མཚན་མ་མོའི་དབང་རྟེན་ཡིན་པ་གང་ཞིག །དབང་པོ་སོ་སོ་དང་དབང་
རྟེན་སོ་སོ་འགལ་བའི་ཕྱིར། ཕྱི་མ་དེར་ཐལ། མིག་དབང་དང་མིག་གི་དབང་རྟེན་ཁོག་པ་འགལ་
བའི་ཕྱིར། དེར་ཐལ། མིག་དབང་ནང་གི་གཟུགས་ཅན་དང་བར་དམིགས་ཤིང་། དབང་རྟེན་ཁོག་པ་
ཐ་མལ་བའི་མིག་ཤེས་ཀྱིས་བཟུང་བར་འགྱུར་པའི་ཕྱིར། གསུམ་པ་ནི། དྲོད་དང་རྣམ་ཤེས་གང་རུང་
གི་རྟེན་དུ་གྱུར་པའི་ཚེ་དེ། སྲོག་གི་དབང་པོའི་མཚན་ཉིད་ཡིན་ཏེ། མཛོད་ལས། སྲོག་ནི་ཚེ་ཡིན་དྲོད་
དང་ནི། །རྣམ་ཤེས་རྟེན་གང་ཡིན་པའོ། །ཞེས་དང་། ཀུན་བཏུས་ལས། སྲོག་གི་དབང་པོ་གང་ཞེ་ན།
དྲོད་དང་རྣམ་ཤེས་ཀྱི་རྟེན་དུ་གྱུར་པའི་ཚེ་གང་ཡིན་པ་སྲོག་ཅེས་གདགས་སོ། །ཞེས་གསུངས་པའི་
ཕྱིར་༑ ཁ་ཅིག །སྲོག་དབང་ཡིན་ན་དྲོད་ཀྱི་རྟེན་བྱེད་པས་ཁྱབ་ཟེར་བ། མི་འཐད་དེ། གཟུགས་མེད་
ཁམས་པའི་སྲོག་གིས་མ་ངེས་པའི་ཕྱིར། གཟུགས་མེད་ཁམས་ན་དྲོད་མེད་པའི་ཕྱིར། ཁོ་ན་རེ། ཚེ་
སྲོག་ཏུ་བྱེད་པ་མི་འཐད་པར་ཐལ། དབུགས་ཀྱི་རྒྱུ་བ་སྲོག་ཡིན་པའི་ཕྱིར་ཏེ། བསྡུ་བ་ལས། དེ་ལ་
སྲོག་ཅེས་བྱ་བ་ནི་དབུགས་ཀྱི་རྒྱུ་བ་སྟེ། དེ་ཆད་ནའོ། །ཞེས་གསུངས་པའི་ཕྱིར་ཞེ་ན། མ་ཁྱབ་སྟེ། དབུགས་
ཀྱི་རྒྱུ་བ་གནས་ན་སྲོག་གི་ཚེ་གནས་པ་ལ་དགོངས་པའི་ཕྱིར། རྣམ་འགྲེལ་ལས། གནས་པའི་འཕེན་



མཐའ་དཔྱོད་སྨད་ཆ།
དབང་པོ་ཉེར་གཉིས་ཀྱི་རྣམ་གཞག
(85)
བྱེད་གཞན་དག་ཀྱང་། །གང་ཕྱིར་རྒྱུ་ནི་ཡིན་པར་འདོད། །ཅེས་པ་དང་རིགས་པ་མཚུངས་པའི་ཕྱིར།
གཞན་ཡང་། དབུགས་ཀྱི་རྒྱུ་བ་ཡིན་ན་སྲོག་དབང་ཡིན་མི་དགོས་པར་ཐལ། དབུགས་ཀྱི་རྒྱུ་བ་ཡིན་
ན་སྒྲ་ཡིན་དགོས། སྲོག་དབང་ཡིན་ན་ལྡན་མིན་འདུབྱེད་ཡིན་དགོས་པའི་ཕྱིར། བཞི་པ་ནི། ལུས་ཚོར་
སིམ་པར་མྱོང་བའི་དབང་པོ། ཚོར་བ་བདེ་དབང་གི་མཚན་ཉིད། ཚོར་བ་བདེ་དབང་ཡིན་ན་ཚོར་བ་
བདེ་བ་ཡིན་པས་ཁྱབ་ཀྱང་། ཚོར་བ་བདེ་བ་ཡིན་ན་དེ་ཡིན་པས་མ་ཁྱབ་སྟེ། ཚོར་བ་བདེ་དབང་ཡིན་
ན་ལུས་ཚོར་ཡིན་པས་ཁྱབ། ཚོར་བ་བདེ་བ་ལ་དེས་མ་ཁྱབ་པའི་ཕྱིར། རང་དང་མཚུངས་ལྡན་གྱི་ཡིད་
ཤེས་འཁོར་བཅས་སིམ་པར་མྱོང་བའི་ཚོར་བ་དེ། ཡིད་བདེའི་དབང་པོའི་མཚན་ཉིད། རང་དང་
མཚུངས་ལྡན་གྱི་ཡིད་ཤེས་འཁོར་བཅས་གདུང་བར་མྱོང་བའི་དབང་པོ་དེ། ཡིད་མི་བདེའི་དབང་པོའི་
གདུ ང་གང་ཡང་མ་ཡིན་པར་བར་མར་མྱོང་བའི་ཚོར་བ་དེ། ཚོར་བ་བཏང་སྙོམས་ཀྱི་མཚན་ཉིད།
ཁོ་ན་རེ། ཐེག་ཆེན་མཐོང་ལམ་བར་ཆད་མེད་ལམ་དུ་གྱུར་པའི་གཙོ་བོའི་སེམས་ཀྱི་འཁོར་དུ་བྱུང་
བའི་ཚོར་བ་མེད་པར་ཐལ། དེ་འདྲའི་ཚོར་བ་བདེ་བ་མེད་སྡུག་བསྔལ་མེད་བཏང་སྙོམས་མེད་པའི་
ཕྱིར༔ དང་པོ་མ་གྲུབ་ན། དེའི་འཁོར་དུ་བྱུང་བའི་ཚོར་བ་ཆོས་ཅན། སིམ་པར་མྱོང་བའི་ཚོར་བ་ཡིན་
པར་ཐལ། ཚོར་བ་བདེ་བ་ཡིན་པའི་ཕྱིར། ཁྱབ་པ་ཁས། འདོད་ན། ཀུན་རྫོབ་དངོས་ཡུལ་དུ་བྱེད་པར་
ཐལ༑ འདོད་པའི་ཕྱིར། འདོད་མི་ནུས་ཏེ། ཐེག་ཆེན་གྱི་མཐོང་ལམ་བར་ཆད་མེད་ལམ་ཡིན་པའི་
ཕྱིར༔ དེར་ཐལ། ཆོས་ཅན་དེའི་ཕྱིར། རྩ་བར་འདོད་ན། དེ་འདྲའི་གཙོ་སེམས་ཆོས་ཅན། ཁྱོད་ཀྱི་
འཁོར་དུ་བྱུང་བའི་ཚོར་བ་ཡོད་པར་ཐལ། ཁྱོད་གཙོ་སེམས་གང་ཞིག །ཚོར་བ་འདུ་ཤེས་སེམས་པ་
རེག་པ་ཡིད་ལ་བྱེད་པ་ལྔ་སེམས་བྱུང་ཀུན་འགྲོ་ཡིན་པའི་ཕྱིར་ཞེ་ན། ཐལ་འགྱུར་དང་པོ་ལ་མ་ཁྱབ་
སྟེ; འོ་ན། ཐེག་ཆེན་གྱི་མཐོང་ལམ་བར་ཆད་མེད་ལམ་དུ་གྱུར་པའི་གཙོ་སེམས་ཀྱི་འཁོར་དུ་བྱུང་



(86)
དབང་པོ་ཉེར་གཉིས་ཀྱིརྣམ་གཞག
མཐའ་དབྱོད་སྨད་ཆ།
བའི་ཚོར་བ་མེད་པར་ཐལ། དེ་འདྲའི་སིམ་པར་མྱོང་བའི་ཚོར་བ་ཡང་མེད། གདུང་བར་མྱོང་བའི་
ཚོར་བ་ཡང་མེད། སིམ་གདུང་བར་མར་མྱོང་བའི་ཚོར་བ་ཡང་མེད་པའི་ཕྱིར། ཁྱབ་པ་ཁས། ལྔ་པ་
ནི༑ གཙོ་བོར་རང་སྟོབས་ཀྱིས་རང་ཡུལ་བདེན་བཞིའི་གནས་ལུགས་ལ་ཡིད་ཆེས་པའི་སེམས་བྱུང་།
དད་པའི་དབང་པོའི་མཚན་ཉིད། གཙོ་བོར་རང་སྟོབས་ཀྱིས་རང་ཡུལ་བདེན་བཞིའི་གནས་ལུགས་ལ་
སྤྲོ་བའི་སེམས་བྱུང་། བརྩོན་འགྲུས་ཀྱི་དབང་པོའི་མཚན་ཉིད། གཙོ་བོར་རང་སྟོབས་ཀྱིས་བདེན་
བཞིའི་གནས་ལུགས་ཀྱི་དམིགས་རྣམ་མི་བརྗེད་པའི་སེམས་བྱུང་། དྲན་པའི་དབང་པོའི་མཚན་ཉིད།
གཙོ་བོར་རང་སྟོབས་ཀྱིས་བདེན་བཞིའི་གནས་ལུགས་ལ་རྩེ་གཅིག་པའི་སེམས་བྱུང་། ཏིང་ངེ་འཛིན་
གྱི་དབང་པོའི་མཚན་ཉིད། གཙོ་བོར་རང་སྟོབས་ཀྱིས་བདེན་བཞིའི་གནས་ལུགས་རབ་ཏུ་རྣམ་འབྱེད་
ཀྱི་སེམས་བྱུང་། ཤེས་རབ་ཀྱི་དབང་པོའི་མཚན་ཉིད། ཚིག་སྐྱོན་གཅོད་ན། དེ་རྣམས་ཀྱི་མཐར་
མཁྱེན་པ་སྦྱར་ཏེ། བྱང་ཕྱོགས་སོ་བདུན་གྱི་ནང་ཚན་དུ་གྱུར་པའི་དབང་པོ་ལྔའི་འཇོག་བྱེད་དུ་སྨྲའོ། །
དྲུག་པ་ནི། ཐེག་པ་རང་ལུགས་ཀྱི་མཐོང་སྤང་སྤོང་བ་ལ་བདག་པོར་གྱུར་པའི་དད་སོགས་ཆོས་ལྔ་
གང་རུང་གིས་བསྡུས་པའི་དབང་པོའི་ཡེ་ཤེས། མི་ཤེས་པ་ཀུན་ཤེས་པར་བྱེད་པའི་དབང་པོའི་མཚན་
ཉིད༑ ཐེག་པ་རང་ལུགས་ཀྱི་སྒོམ་སྤང་སྤོང་བ་ལ་བདག་པོར་གྱུར་པའི་དད་སོགས་ཆོས་ལྔ་གང་རུང་
གིས་བསྡུས་པའི་ཟག་མེད་ཀྱི་དབང་པོའི་ཡེ་ཤེས། ཀུན་ཤེས་པའི་དབང་པོའི་མཚན་ཉིད། འདིར་
བསྟན་མི་སློབ་པའི་རྟོགས་པ་ཐོབ་ཅིང་། རང་གི་དབང་བྱ་ལ་ལྷག་པར་དབང་བྱེད་པའི་དད་སོགས་
ཆོས་ལྔ་གང་རུང་གིས་བསྡུས་པའི་ཟག་མེད་ཀྱི་དབང་པོའི་ཡེ་ཤེས། ཀུན་ཤེས་ལྡན་པའི་དབང་པོའི་
མཚན་ཉིད། གསུམ་པ། ཐ་མ་གསུམ་གྱི་ས་མཚམས་ཡོད་དེ། མངོན་པ་གོང་འོག་ལྟར་ན། དང་པོ།
མཐོང་ལམ་ནས་དང་། གཉིས་པ། སྒོམ་ལམ་ནས་དང་། གསུམ་པ། མི་སློབ་ལམ་ནས་འཇོག །
ཉི་ཁྲི་རྩ་འགྲེལ་ལྟར་ན། དང་པོ། རྒྱུན་ཞུགས་དང་བྱང་སེམས་ཀྱི་མོས་སྤྱོད་ཀྱི་ས་ཐོབ་པ་ནས་དང་།



མཐའ་དཔྱོད་སྨད་ཆ།
སྒོམ་ལམ་ཕྱིར་མི་ལྡོག་པའི་རྟགས་བཤད་པ།
(8)
གཉིས་པ། རྒྱུན་ཞུགས་ཕྱིར་འོང་ཕྱིར་མི་འོང་བྱང་སེམས་ཀྱི་ས་དང་པོ་ནས་དགུ་པའི་བར་དང་།
གསུམ་པ། བྱང་ཆུབ་སེམས་དཔའི་ས་བཅུ་པ་དང་། འབྲས་བུའི་སར་འཇོག་པར་གསུངས་པའི་ཕྱིར།
མངོན་པ་གོང་འོག་ནང་གསེས་ཀྱི་ཁྱད་པར་ལ་དབང་པོ་གཉིས་པ། །མཐོང་ལམ་རྗེས་ཤེས་ནས་
འཇོག་པར་ཀུན་བཏུས་ལས་བཤད། གཉིས་པ་ཁམས་གང་དུ་ཡོད་ཚུལ་བཤད་དུ་ཡོད་དེ། འདོད་
ཁམས་ན་ཀུན་ནས་ཉོན་མོངས་ཕྱོགས་ཀྱི་དབང་པོ་བཅུ་བཞི། གཟུགས་ཁམས་ན་ཕོ་མོའི་དབང་པོ་
དང་སྡུག་བསྔལ་གྱི་དབང་པོ་ཡིད་མི་བདེའི་དབང་པོ་མ་གཏོགས། ཀུན་ནས་ཉོན་མོངས་ཕྱོགས་ཀྱི་
དབང་པོ་བཅུ་དང༌། གཟུགས་མེད་ཁམས་ན་གཟུགས་ཅན་གྱི་དབང་པོ་དང་བདེ་བ་དང་ཡིད་བདེའི་
དབང་པོ་མ་གཏོགས། སྲོག་ཡིད་བཏང་སྙོམས་ཀྱི་དབང་པོ་གསུམ་ཡོད་པའི་ཕྱིར་ཏེ། མཛོད་ལས། དྲི་
མེད་མ་གཏོགས་འདོད་པར་གཏོགས། །ཕོ་མོའི་དབང་དང་སྡུག་བསྔལ་དག །མ་གཏོགས་གཟུགས་
གཏོགས་གཟུགས་ཅན་དང་། །བདེ་བའང་མ་གཏོགས་གཟུགས་མེད་གཏོགས། །ཞེས་གསུངས་
པའི་ཕྱིར། སྨྲས་པ། ཆོས་ལ་དབང་བའི་འཆད་པོ་ཞིག །ཀུན་བྱང་དབང་པོ་འདི་ལྟར་འཆད། །གདུལ་བྱ་དབང་རྣོན་ཚུར་ཤོག་ལ།།
ཡིད་ཀྱི་དབང་པོ་སྒྲིམས་ཏེ་ཉོན། །ཞེས་བྱ་བ་ནི་བར་སྐབས་ཀྱི་ཚིགས་སུ་བཅད་པའོ།།
། སྐྱེ་བ་དང་ནི་འགག་པ་དང༌། །དེ་བཞིན་ཉིད་དང་ཤེས་བྱ་དང༌། །ཞེས་སོགས་ལ་བྱང་
སེམས་ས་བརྒྱད་པ་བ་ཆོས་ཅན། བླ་མེད་རྫོགས་བྱང་ལས་ཕྱིར་མི་ལྡོག་པ་ཡིན་ཏེ། ཟབ་མོ་རྣམ་པ་
བརྒྱད་ཐུགས་སུ་ཆུད་པས་དྲངས་པའི་རྗེས་ཐོབ་ཏུ་ལུས་ངག་གི་ཐ་སྙད་ཁྱད་པར་ཅན་དང་ལྡན་པའི་
སེམས་དཔའ་ཡིན་པའི་ཕྱིར། ཁོ་ན་རེ། དེ་རྗེས་ཐོབ་ཡེ་ཤེས་ལ་གནས་པའི་སེམས་དཔའ་ཡིན་པར་
ཐལ༑ དེ་རྗེས་ཐོབ་ཡེ་ཤེས་ཐོབ་པའི་སེམས་དཔའ་ཡིན་པའི་ཕྱིར། རྟགས་ཁས་ཟེར་ན། མ་ཁྱབ།
འདོད་ན། དེ་བྱང་སེམས་སྒོམ་ལམ་རྗེས་ཐོབ་པ་ཡིན་པར་ཐལ། འདོད་པའི་ཕྱིར་ན། འོ་ན། བྱང་
སེམས་ས་བརྒྱད་པ་བ་དེ། ས་བརྒྱད་པའི་མཉམ་གཞག་ལ་གནས་པའི་སེམས་དཔའ་ཡིན་པར་ཐལ།



(88)
སྲིད་ཞི་མཉམ་ཉིད་ཀྱི་སྦྱོར་བ་བཤད་པ།
མཐའ་དཔྱོད་སྨད་ཆ།
དེ་དེ་ཐོབ་པའི་སེམས་དཔའ་ཡིན་པའི་ཕྱིར། ཁྱབ་པ་ཁས། འདོད་ན། དེ་བྱང་སེམས་སྒོམ་ལམ་
མཉམ་གཞག་པ་ཡིན་པར་ཐལ། འདོད་པའི་ཕྱིར།།
༈ ཆོས་རྣམས་རྨི་ལམ་འདྲ་བའི་ཕྱིར། །སྲིད་དང་ཞི་བར་མི་རྟོག་པ། །ཞེས་སོགས་ལ།
གཉིས་ལས། དང་པོ་ནི། ས་བརྒྱད་པའི་མཉམ་གཞག་ཡེ་ཤེས་ཆོས་ཅན། སྲིད་ཞི་མཉམ་ཉིད་ཀྱི་སྦྱོར་
བ་ཡིན་ཏེ། སྲིད་ཞི་བདེན་སྟོང་དུ་མངོན་སུམ་དུ་རྟོགས་པའི་སྒོ་ནས་རྗེས་ཐོབ་ཀྱི་གནས་སྐབས་སུ་ཡང་
བདེན་འཛིན་མངོན་གྱུར་དུ་སྐྱེ་བའི་གོ་སྐབས་ཟད་པར་བཅོམ་པའི་དག་སའི་ཡེ་ཤེས་གང་ཞིག །གཙོ་
བོར་ཡེ་ཤེས་ཆོས་སྐུའི་ལག་རྗེས་འཇོག་བྱེད་ཡིན་པའི་ཕྱིར། སྲིད་ཞི་ཆོས་ཅན། བདེན་པར་མེད་དེ། །
རྟེན་འབྲེལ་ཡིན་པའི་ཕྱིར། དཔེར་ན། རྨི་ལམ་བཞིན། ལས་འབྲས་ཆོས་ཅན། མེད་པར་ཐལ།
བདེན་པར་མེད་པའི་ཕྱིར། ཞེས་པའི་དངོས་སྨྲ་བའི་སུན་འབྱིན་དེ་དབུ་མ་པ་ལ་གནོད་བྱེད་ཡང་དག་
ཏུ་མི་འགྱུར་ཏེ། ཀླན་ཀ་དེའི་ལན་མདོ་ལས་བཤད་པ་ལྟར་སྤོང་ནུས་པའི་ཕྱིར། གཉིས་པ་ལ། ཁོ་ན་
རེ༑ སྲིད་ཞི་བདེན་སྟོང་དུ་མངོན་སུམ་དུ་རྟོགས་པའི་དག་སའི་ཡེ་ཤེས། སྲིད་ཞི་མཉམ་ཉིད་ཀྱི་སྦྱོར་
བའི་མཚན་ཉིད་ཟེར་བ། མི་འཐད་དེ། སྲིད་ཞི་བདེན་སྟོང་དུ་དོན་སྤྱིའི་ཚུལ་གྱིས་རྟོགས་པའི་ས་བརྒྱད་
པའི་ཡེ་ཤེས་དེ། སྲིད་ཞི་མཉམ་ཉིད་ཀྱི་སྦྱོར་བ་ཡིན་པའི་ཕྱིར། མ་གྲུབ་ན། དེ་ཆོས་ཅན། དེར་ཐལ།
གཙོ་བོར་ཡེ་ཤེས་ཆོས་སྐུའི་ལག་རྗེས་འཇོག་བྱེད་ཀྱི་རིགས་སུ་གནས་པའི་དག་སའི་ཡེ་ཤེས་ཡིན་
པའི་ཕྱིར། དེར་ཐལ། ཤེས་རབ་ཀྱི་རྟོགས་རིགས་སུ་གནས་པའི་དག་སའི་ཡེ་ཤེས་ཡིན་པའི་ཕྱིར། །
ཁ་ཅིག །སྲིད་ཞི་བདེན་སྟོང་དུ་རྟོགས་པའི་དག་སའི་ཡེ་ཤེས། དེའི་མཚན་ཉིད་ཟེར་བ། མི་འཐད་དེ།
གང་ཟག་གི་བདག་མེད་མངོན་སུམ་དུ་རྟོགས་པའི་ས་བརྒྱད་པའི་ཡེ་ཤེས། སྲིད་ཞི་མཉམ་ཉིད་ཀྱི་
སྦྱོར་བ་ཡིན་པའི་ཕྱིར། སྒྲུབ་བྱེད་སྔར་བཞིན། ཁ་ཅིག །དག་སའི་ཡེ་ཤེས་ཡིན་ན། སྲིད་ཞི་མཉམ་
ཉིད་ཀྱི་སྦྱོར་བ་ཡིན་པས་ཁྱབ་ཟེར་བ། མི་འཐད་དེ། བྱང་སེམས་ས་བརྒྱད་པ་བའི་རྒྱུད་ཀྱི་ཀུན་རྫོབ་



མཐའ་དཔྱོད་སྨད་ཆ།
ཞིང་དག་སྦྱོར་བ་བཤད་པ།
(89)
སེམས་བསྐྱེད་ལྟ་བུ། སྲིད་ཞི་མཉམ་ཉིད་ཀྱི་སྦྱོར་བ་མ་ཡིན་པའི་ཕྱིར། མ་གྲུབ་ན། དེ་ཆོས་ཅན། གཙོ་
བོར་ཡེ་ཤེས་ཆོས་སྐུའི་ལག་རྗེས་འཇོག་བྱེད་ཀྱི་རིགས་སུ་གནས་པར་ཐལ། མ་གྲུབ་པ་དེའི་ཕྱིར།
ཁྱབ་སྟེ། སྲིད་ཞི་མཉམ་ཉིད་ཀྱི་སྦྱོར་བ་དེ། གཙོ་བོར་ཡེ་ཤེས་ཆོས་སྐུའི་ལག་རྗེས་འཇོག་བྱེད་ཀྱི་
རིགས་སུ་གནས་པ་ཡིན་པའི་ཕྱིར། དེར་ཐལ། སྲིད་ཞི་བདེན་སྟོང་དུ་མཉམ་པ་ཉིད་དུ་རྟོགས་པའི་
དག་སའི་ཡེ་ཤེས་དེ་ཡིན་པའི་ཕྱིར། རང་ལུགས་ནི། རྗེས་ཐོབ་ཀྱི་གནས་སྐབས་སུ་ཡང་བདེན་འཛིན་
མངོན་གྱུར་དུ་སྐྱེ་བའི་གོ་སྐབས་ཟད་པར་བཅོམ་པའི་དག་སའི་ཡེ་ཤེས་གང་ཞིག །གཙོ་བོར་ཡེ་ཤེས་
ཆོས་སྐུའི་ལག་རྗེས་འཇོག་བྱེད་ཀྱི་རིགས་སུ་གནས་པ། སྲིད་ཞི་མཉམ་ཉིད་ཀྱི་སྦྱོར་བའི་མཚན་
ཉིད།།
། སེམས་ཅན་འཇིག་རྟེན་དེ་བཞིན་དུ། །སྣོད་ཀྱི་འཇིག་རྟེན་མ་དག་པ། །ཞེས་སོགས་ལ་
གཉིས་ལས། དང་པོ་ནི། ཞིང་དག་སྦྱོར་བ་ལ་གཉིས་སུ་ཡོད་དེ། སྣོད་ཀྱི་ཞིང་དག་སྦྱོར་བ་དང་།།
བཅུད་ཀྱི་ཞིང་དག་སྦྱོར་བ་གཉིས་ཡོད་པའི་ཕྱིར། གཉིས་པ་ལ་ཁ་ཅིག །རང་གང་དུ་འཚང་རྒྱ་འགྱུར་
གྱི་ཞིང་ཁྱད་པར་ཅན་འགྲུབ་པའི་དགེ་རྩ་ནུས་པ་མཐུ་ཅན་དུ་སོང་བའི་དག་སའི་ཡེ་ཤེས། ཞིང་དག་
སྦྱོར་བའི་མཚན་ཉིད་ཟེར་བ། མི་འཐད་དེ། ས་བརྒྱད་པའི་མཉམ་གཞག་ཡེ་ཤེས་མཚན་ཉིད་དེ་ཡིན་
པ་གང་ཞིག །མཚོན་བྱ་དེ་མ་ཡིན་པའི་ཕྱིར། དང་པོ་དེར་ཐལ། དག་སའི་ཡེ་ཤེས་ཡིན་པའི་ཕྱིར།
ཕྱི་མ་མ་གྲུབ་ན། དེ་ཆོས་ཅན། གཙོ་བོར་ལོངས་སྐུའི་ལག་རྗེས་འཇོག་བྱེད་ཀྱི་རིགས་སུ་གནས་པར་
ཐལ༑ མ་གྲུབ་པ་དེའི་ཕྱིར། ཁྱབ་སྟེ། ཞིང་དག་སྦྱོར་བ་དེ་གཙོ་བོར་ལོངས་སྐུའི་ལག་རྗེས་འཇོག་
བྱེད་ཀྱི་རིགས་སུ་གནས་པའི་ཕྱིར། དེར་ཐལ། རྣམ་བཤད་ལས། ལོངས་སྐུའི་རྒྱུ་ཞིང་དག་པའི་སྦྱོར་
བ་ཞེས་གསུངས་པ་ལ་དགོས་པ་ཡོད་པའི་ཕྱིར། གཞན་ཡང་མདོ་སྡེ་ས་བཅུ་པ་ལས། སངས་རྒྱས་ཀྱི་
ཞིང་ཁྱད་པར་ཅན་གྱི་རྒྱུར་བསོད་ནམས་ཀྱི་ཚོགས་བསོག་པའི་ཕྱིར་དུ་ས་བརྒྱད་པའི་མཉམ་གཞག་



(90)
ཐབས་མཁས་སྦྱོར་བ་བཤད་པ།
མཐའ་དཔྱོད་སྨད་ཆ།
ལ་གནས་པ་ལས་སློང་བར་གསུངས་པ་མི་འཐད་པར་ཐལ། ས་བརྒྱད་པའི་བར་ཆད་མེད་ལམ་ལ་
གནས་པའི་སེམས་དཔའི་རྒྱུད་ལ་ཞིང་དག་སྦྱོར་བ་ཡོད་པའི་ཕྱིར། མ་གྲུབ་ན་སོང་། དེར་ཐལ།
མཚན་ཉིད་དེ་འཐད་པའི་ཕྱིར། ཡང་ཁ་ཅིག །རང་གི་འབྲས་བུར་གྱུར་པའི་ལོངས་སྐུའི་ལག་རྗེས་
འཇོག་བྱེད་དུ་གྱུར་པའི་ཡེ་ཤེས། དེའི་མཚན་ཉིད་ཟེར་བའང་། མི་འཐད་དེ། སྐྱོན་སྔ་མ་དང་བཅས་
པའི་ཕྱིར། རང་ལུགས། རང་གང་དུ་སངས་རྒྱ་འགྱུར་གྱི་ཞིང་ཁྱད་པར་ཅན་འགྲུབ་པའི་དགེ་རྩ་ནུས་
པ་མཐུ་ཅན་དུ་སོང་བའི་དག་སའི་ཡེ་ཤེས་གང་ཞིག །གཙོ་བོར་ལོངས་སྐུའི་ལག་རྗེས་འཇོག་བྱེད་ཀྱི་
རིགས་སུ་གནས་པ་དེ། ཞིང་དག་སྦྱོར་བའི་མཚན་ཉིད་ཡིན་ནོ།།
༈ ཡུལ་དང་སྦྱོར་བ་ཅན་འདི་ནི། །ཞེས་སོགས་ཀྱི་སྐབས་སུ་གཉིས་ལས། དང་པོ་ནི། ཐབས་
མཁས་སྦྱོར་བ་ལ་བཅུ་ཡོད་དེ། བདུད་བཞི་ལས་འདས་པའི་ཐབས་མཁས་སྦྱོར་བ་ནས། ཚད་མེད་
པའི་ཐབས་མཁས་སྦྱོར་བའི་བར་ཡོད་པའི་ཕྱིར། གཉིས་པ་ལ། ཁ་ཅིག །འབད་རྩོལ་རགས་པ་ཞི་
བའི་སྒོ་ནས་འཕྲིན་ལས་ལྷུན་གྲུབ་ཀྱིས་གྲུབ་པའི་རྣལ་འབྱོར། ཐབས་མཁས་སྦྱོར་བའི་མཚན་ཉིད་
ཟེར་བ་མི་འཐད་དེ། ས་བརྒྱད་པའི་མཉམ་གཞག་ཡེ་ཤེས་མཚན་ཉིད་དེ་གང་ཞིག །མཚོན་བྱ་དེ་མ་
ཡིན་པའི་ཕྱིར། དང་པོ་དེར་ཐལ། དག་སའི་ཡེ་ཤེས་ཡིན་པའི་ཕྱིར། ཕྱི་མ་མ་གྲུབ་ན། དེ་ཆོས་ཅན།
གཙོ་བོར་སྤྲུལ་སྐུའི་ལག་རྗེས་འཇོག་བྱེད་ཀྱི་རིགས་སུ་གནས་པར་ཐལ། མ་གྲུབ་པ་དེའི་ཕྱིར།
ཁྱབ་སྟེ། ཐབས་མཁས་སྦྱོར་བ་དེ་གཙོ་བོར་སྤྲུལ་སྐུའི་ལག་རྗེས་འཇོག་བྱེད་ཀྱི་རིགས་སུ་གནས་
པའི་ཕྱིར། དེར་ཐལ། རྣམ་བཤད་ལས། སྤྲུལ་སྐུའི་རྒྱུ་ཐབས་མཁས་སྦྱོར་བ་ཞེས་གསུངས་པ་ལ་
དགོས་པ་ཡོད་པའི་ཕྱིར། རང་ལུགས། འབད་རྩོལ་རགས་པ་ཞི་པའི་སྒོ་ནས་འཕྲིན་ལས་ལྷུན་གྱིས་
གྲུབ་པར་འཇོག་པའི་དག་སའི་ཡེ་ཤེས་གང་ཞིག །གཙོ་བོར་སྤྲུལ་སྐུའི་ལག་རྗེས་འཇོག་བྱེད་ཀྱི་
རིགས་སུ་གནས་པ་དེ། ཐབས་མཁས་སྦྱོར་བའི་མཚན་ཉིད་ཡིན། །ཁོ་ན་རེ། ཞིང་དག་སྦྱོར་བ་དང་



མཐའ་དཔྱོད་སྨད་ཆ།
ཐབས་མཁས་སྦྱོར་བ་བཤད་པ།
(91)
ཐབས་མཁས་སྦྱོར་བ་འགལ་བར་ཐལ། དེ་གཉིས་གང་རུ ང་དང་སྲིད་ཞི་མཉམ་ཉིད་ཀྱི་སྦྱོར་བ་
འགལ་བའི་ཕྱིར་ཟེར་ན། མ་ཁྱབ་སྟེ། གཙོ་བོར་སྤྲུལ་སྐུའི་ལག་རྗེས་འཇོག་བྱེད་ཀྱི་རིགས་སུ་གནས་
པའི་དག་སའི་ཡེ་ཤེས་དང་། གཙོ་བོར་ལོངས་སྐུའི་ལག་རྗེས་འཇོག་བྱེད་ཀྱི་རིགས་སུ་གནས་པའི་
དག་སའི་ཡེ་ཤེས་མི་འགལ་བའི་ཕྱིར། དེར་ཐལ། གཙོ་བོར་ལོངས་སྐུའི་ལག་རྗེས་འཇོག་བྱེད་ཀྱི་
རིགས་སུ་གནས་པའི་དག་སའི་ཡེ་ཤེས་ཡིན་ན། གཙོ་བོར་ལོངས་སྐུས་སྤྲུལ་པའི་སྤྲུལ་སྐུའི་ལག་
རྗེས་འཇོག་བྱེད་ཡིན་དགོས། གཙོ་བོར་ལོངས་སྐུས་སྤྲུལ་པའི་སྤྲུལ་སྐུའི་ལག་རྗེས་འཇོག་བྱེད་ཀྱི་
དག་སའི་ཡེ་ཤེས་ཡིན་ན། གཙོ་བོར་ལོངས་སྐུའི་ལག་རྗེས་འཇོག་བྱེད་ཡིན་པས་ཁྱབ་པའི་ཕྱིར།
ཕྱི་མ་དེར་ཐལ། གཙོ་བོར་རང་འབྲས་ས་བཅུ་པ་སྐྱེད་བྱེད་ཀྱི་ས་བརྒྱད་པའི་ཡེ་ཤེས་ཡིན་ན། གཙོ་
བོར་རང་འབྲས་ས་དགུ་པ་སྐྱེད་བྱེད་ཡིན་དགོས་པའི་ཕྱིར། ཁ་ཅིག །དག་སའི་ཡེ་ཤེས་ཡིན་ན། སྦྱོར་
བ་གསུམ་ཀ་ཡིན་དགོས་པར་འདོད་བཞིན་དུ། ལོངས་སྐུའི་ལག་རྗེས་འཇོག་བྱེད་ཀྱི་རིགས་སུ་
གནས་པའི་དག་སའི་ཡེ་ཤེས་ཞིང་དག་སྦྱོར་བའི་མཚན་ཉིད་དུ་སྨྲ་བ་ནི། ནང་འགལ་བས་དོར་བར་
བྱོས་ཤིག། །
༈ བར་ཆད་ཀྱི་ཆོས་ལས་ཡང་དག་པར་རྒལ་བས། ལྷ་ལ་སོགས་པའི་བདུད་ལས་འདས་པ་
དང་༑ ༑ཞེས་སོགས་ཀྱི་སྐབས་སུ། སྦྱོར་བ་དང་། མཐའ་དཔྱད་པའོ། །དང་པོ་ནི། བསོད་ནམས་ཀྱི་
ཚོགས་ཀྱིས་བསྡུས་པའི་ས་བཅུའི་ཡེ་ཤེས་ཆོས་ཅན། ཐབས་མཁས་སྦྱོར་བ་ཡིན་ཏེ། བདུད་བཞི་
མངོན་གྱུར་བ་དང་བྲལ་བའི་དག་སའི་ཡེ་ཤེས་གང་ཞིག །གཙོ་བོར་གཟུགས་སྐུའི་ལག་རྗེས་
འཇོག་བྱེད་ཀྱི་རིགས་སུ་གནས་པའི་ཕྱིར། དང་པོ་གྲུབ་སྟེ། བདུད་ཀྱི་བར་ཆད་བྱ་བར་ནུས་པ་སོགས་
བར་ཆད་ཀྱི་ཆོས་ལས་རྣལ་འབྱོར་གྱི་སྟོབས་ཀྱིས་ཡང་དག་པར་རྒྱལ་བའི་དག་སའི་ཡེ་ཤེས་ཡིན་
པའི་ཕྱིར། གཉིས་པ་ལ་ཁ་ཅིག །རང་རྒྱུ་ལས་ཉོན་གྱི་སྟོབས་ཀྱིས་བྱུང་བའི་ཟག་བཅས་ཀྱི་ཕུང་པོ་



(92)
ཐབས་མཁས་སྦྱོར་བ་བཤད་པ།
མཐའ་དཔྱོད་སྨད་མ་
གང་ཞིག །གཙོ་བོར་དམན་པའི་ལྷག་མེད་མྱང་འདས་ཐོབ་པ་ལ་བར་དུ་གཅོད་བྱེད་ཀྱི་སྒྲིབ་པའི་
རིགས་སུ་གནས་པ་དེ། ཕུང་པོའི་བདུད་ཀྱི་མཚན་ཉིད། སེམས་རྒྱུད་རབ་ཏུ་མ་ཞི་བར་བྱེད་པའི་
སེམས་བྱུང་གང་ཞིག །གཙོ་བོར་དམན་པའི་ལྷག་བཅས་མྱང་འདས་ཐོབ་པ་ལ་བར་དུ་གཅོད་བྱེད་ཀྱི་
སྒྲིབ་པའི་རིགས་སུ་གནས་པ་དེ། ཉོན་མོངས་པའི་བདུད་ཀྱི་མཚན་ཉིད། སྲོག་གི་དབང་པོ་རང་དབང་
མེད་པར་འགག་པའི་ཆ་གང་ཞིག །གཙོ་བོར་གཉིས་ཀའི་ཆ་ལས་རྣམ་པར་གྲོལ་བའི་དགྲ་བཅོམ་
ཐོབ་པ་ལ་བར་དུ་གཅོད་བྱེད་ཀྱི་སྒྲིབ་པའི་རིགས་སུ་གནས་པ་དེ། འཆི་བདག་བདུད་ཀྱི་མཚན་ཉིད།
བདུད་བཞིའི་ནང་ཚན་གང་ཞིག །བདུད་གཞན་གསུམ་ལས་འདའ་བ་ལ་བར་དུ་གཅོད་བྱེད་ཀྱི་འདོད་
ལྷར་གཏོགས་པ། ལྷའི་བུའི་བདུད་ཀྱི་མཚན་ཉིད་ཟེར། མཚན་ཉིད་དང་པོ་མི་འཐད་པར་ཐལ།
མ་རིག་བག་ཆགས་ཀྱི་ས་དང་། ཟག་པ་མེད་པའི་ལས་ལ་བརྟེན་ནས་བྱུང་བའི་ཡིད་ལུས་དེ། ཕུང་
པོའི་བདུད་ཡིན་པ་གང་ཞིག །རང་རྒྱུ་ལས་ཉོན་གྱི་དབང་གིས་བྱུང་བའི་ཟག་བཅས་ཀྱི་ཕུང་པོ་མ་
ཡིན་པའི་ཕྱིར། དང་པོ་དེར་ཐལ། དེ་ཕུང་པོའི་བདུད་ཕྲ་མོ་ཡིན་པའི་ཕྱིར། དེར་ཐལ། ཕུང་པོའི་
བདུད་ཕྲ་མོ་ཡོད་པའི་ཕྱིར། དེར་ཐལ། ཕུང་པོའི་བདུད་རགས་པ་ཡོད་པ་གང་ཞིག །ཕུང་པོའི་བདུད་
ཡིན་ན་ཕུང་པོའི་བདུད་རགས་པ་ཡིན་པས་མ་ཁྱབ་པའི་ཕྱིར། ཕྱི་མ་དེར་ཐལ། ཕུང་པོའི་བདུད་
རགས་པ་ལས་འདས་ན་ཕུང་པོའི་བདུད་ལས་འདས་པས་མ་ཁྱབ་པའི་ཕྱིར། དེར་ཐལ། ས་བརྒྱད་པ་
ཐོབ་ནས་ཕུང་པོའི་བདུད་རགས་པ་ལས་འདས་པ་གང་ཞིག །ཕུང་པོའི་བདུད་ལས་མ་འདས་པའི་
ཕྱིར༑ དང་པོ་དེར་ཐལ། དེ་ཐོབ་ནས་ལྷའི་བུའི་བདུད་མ་གཏོགས་པར་བདུད་གཞན་གསུམ་རགས་
པ་ལས་འདས་པའི་མ་མཐའི་ས་མཚམས་འཇོག་པའི་ཕྱིར་ཏེ། རྣམ་བཤད་ལས། ས་བརྒྱད་པ་ཐོབ་
ནས་བདུད་གཞན་གསུམ་རིགས་པ་ལས་འདའ་ལ་ཞེས་གསུངས་པའི་ཕྱིར། རྟགས་ཕྱི་མ་མ་གྲུབ་ན།
དེ་ཐོབ་ནས་བདུད་བཞི་ཀ་ལས་འདའ་བར་ཐལ། མ་གྲུབ་པ་གང་ཞིག །རྒྱུ་མཚན་མཚུངས་པའི་ཕྱིར།



མཐའ་དཔྱོད་སྨད་ཆ།
ཐབས་མཁས་སྦྱོར་བ་བཤད་པ།
(93)
འདོད་ན། བྱང་སེམས་ས་བཅུ་པ་བ་དེ་བདུད་བཞི་མ་ལུས་པར་བཅོམ་པའི་གང་ཟག་ཡིན་པར་ཐལ།
འདོད་པའི་ཕྱིར། འདོད་ན། དེ་ཆོས་སྐུའི་ཡོན་ཏན་ཐོབ་པའི་གང་ཟག་ཏུ་ཐལ། འདོད་པའི་ཕྱིར།
ཁྱབ་སྟེ། རྒྱུད་བླ་མར། འཆི་མེད་ཞི་བའི་གནས་ཐོབ་ལ། །འཆི་བདུད་རྒྱུ་བ་མེད་པའི་ཕྱིར། །ཞེས་
གསུངས་པའི་ཕྱིར། རྩ་རྟགས་ཕྱི་མ་དེར་ཐལ། ཆོས་ཅན་དེའི་ཕྱིར། ཡང་མཚན་ཉིད་གཉིས་པ་མི་
འཐད་པར་ཐལ། ཉོན་མོངས་པའི་ས་བོན་དེ་ཉོན་མོངས་པའི་བདུད་གང་ཞིག །སེམས་རྒྱུད་རབ་ཏུ་
མ་ཞི་བར་བྱེད་པའི་སེམས་བྱུང་མ་ཡིན་པའི་ཕྱིར། དང་པོ་དེར་ཐལ། ཉོན་མོངས་པའི་བདུད་རགས་
པ་ཡིན་པའི་ཕྱིར། གཉིས་པ་དེར་ཐལ། ཤེས་པ་མ་ཡིན་པའི་ཕྱིར། དེར་ཐལ། དེ་བློ་མངོན་གྱུར་བ་མ་
ཡིན་པའི་ཕྱིར། གཞན་ཡང་། མཚན་ཉིད་གཉིས་པ་མི་འཐད་པར་ཐལ། མ་རིག་བག་ཆགས་ཀྱི་ས་
དེ་ཉོན་མོངས་པའི་བདུད་གང་ཞིག །སེམས་རྒྱུད་རབ་ཏུ་མ་ཞི་བར་བྱེད་པའི་སེམས་བྱུང་མ་ཡིན་པའི་
ཕྱིར༑ དང་པོ་དེར་ཐལ། དེ་ཉོན་མོངས་པའི་བདུད་ཕྲ་མོ་ཡིན་པའི་ཕྱིར་ཏེ། ཉོན་མོངས་པའི་བདུད་ཕྲ་
མོ་ཞིག་ཡོད་པའི་ཕྱིར། ཉོན་མོངས་པའི་བདུད་རགས་པའི་ཐ་སྙད་གསུངས་པ་གང་ཞིག །དེ་ཡོད་ན་
དེའི་འགལ་ཟླ་ཉོན་མོངས་པའི་བདུད་ཕྲ་མོ་ཡོད་དགོས་པའི་ཕྱིར། དང་པོ་དེར་ཐལ། ས་བརྒྱད་པ་
ཐོབ་ནས་ཉོན་མོངས་པའི་བདུད་རགས་པ་ལས་འདས་པར་གསུངས་པའི་ཕྱིར། གཞན་ཡང༌། ཉོན་
མོངས་པའི་བདུད་དང་ཕུང་པོའི་བདུད་འགལ་བར་ཐལ། བདུད་གཉིས་ཀྱི་མཚན་ཉིད་འཐད་བ་གང་
ཞིག །གཙོ་བོར་དམན་པའི་ལྷག་བཅས་མྱང་འདས་ཐོབ་པ་ལ་བར་དུ་གཅོད་བྱེད་ཀྱི་སྒྲིབ་པའི་རིགས་
སུ་གནས་པ་དང་། གཙོ་བོར་དམན་པའི་ལྷག་མེད་མྱང་འདས་ཐོབ་པ་ལ་བར་དུ་གཅོད་བྱེད་ཀྱི་སྒྲིབ་
པའི་རིགས་སུ་གནས་བ་གཉིས་འགལ་བའི་ཕྱིར། ཕྱི་མ་མ་གྲུབ་ན། ཉོན་སྒྲིབ་དེ་དེ་གཉིས་ཀྱི་གཞི་
མཐུན་དུ་ཐལ། མ་གྲུབ་པ་གང་ཞིག །ཟག་བཅས་ཉེར་ལེན་གྱི་ཕུང་པོ་དེ་དེ་མ་ཡིན་པའི་ཕྱིར། འདོད་
མི་རིགས་ཏེ། དེ་གཙོ་བོར་དམན་པའི་ལྷག་མེད་མྱང་འདས་ཐོབ་པ་ལ་བར་དུ་གཅོད་བྱེད་ཀྱི་སྒྲིབ་པའི་



(94)
ཐབས་མཁས་སྦྱོར་བ་བཤད་པ།
མཐའ་དཔྱོད་སྨད་ཆ།
རིགས་གནས་མ་ཡིན་པའི་ཕྱིར། དེར་ཐལ། དེ་གཙོ་བོར་དེ་ལ་བར་དུ་གཅོད་བྱེད་ཀྱི་སྒྲིབ་པ་མ་ཡིན་
པའི་ཕྱིར། མ་གྲུབ་ན། ཉོན་སྒྲིབ་སྤངས་པའི་དམན་པའི་གང་ཟག་ཡིན་ན་དམན་པའི་ལྷག་མེད་མྱང་
འདས་ཐོབ་པས་ཁྱབ་པར་ཐལ། མ་གྲུབ་པ་དེའི་ཕྱིར། འདོད་ན་སླ། རྩ་བར་འདོད་མི་ནུས་ཏེ།
སོ་སྐྱེའི་རྒྱུད་ཀྱི་ཉོན་མོངས་རྣམས་ཕུང་པོའི་བདུད་ཡིན་པའི་ཕྱིར། དེར་ཐལ། དེ་ཉེར་ལེན་གྱི་ཕུང་པོ་
ཡིན་པའི་ཕྱིར། ཁྱབ་སྟེ། ཉན་ས་ལས། དེ་ལ་ཕུང་པོའི་བདུད་ནི་ཉེ་བར་ལེན་པའི་ཕུང་པོ་ལྔའོ། །ཞེས་
གསུངས་པའི་ཕྱིར། རྟགས་དེར་ཐལ། ཆོས་ཅན་དེའི་ཕྱིར། ཡང་མཚན་ཉིད་གསུམ་པ་མི་འཐད་པར་
ཐལ༑ བསམ་གྱིས་མི་ཁྱབ་པའི་འཆི་འཕོ་དེ། འཆི་བདག་གི་བདུད་གང་ཞིག །སྲོག་གི་དབང་པོ་རང་
དབང་མེད་པར་འགག་པའི་ཆ་མ་ཡིན་པའི་ཕྱིར། དང་པོ་དེར་ཐལ། དེ་འཆི་བདག་གི་བདུད་ཕྲ་མོ་
ཡིན་པའི་ཕྱིར། དེར་ཐལ། འཆི་བདག་གི་བདུད་ཕྲ་མོ་ཞིག་ཡོད་པའི་ཕྱིར། སྒྲུབ་བྱེད་སྔར་བཞིན།
རྟགས་ཕྱི་མ་དེར་ཐལ། ས་བརྒྱད་པ་བ་ལ་བསམ་གྱིས་མི་ཁྱབ་པའི་འཆི་འཕོ་ཡོད་པ་གང་ཞིག །དེ་
ལ་སྲོག་གི་དབང་པོ་རང་དབང་མེད་པར་འགག་པའི་ཆ་མེད་པའི་ཕྱིར། རྟགས་ཕྱི་མ་དེར་ཐལ།
ལས་ཉོན་གྱི་དབང་གིས་སྲོག་དབང་འགག་པའི་ས་བརྒྱད་པ་བ་མེད་པའི་ཕྱིར། གཞན་ཡང་།
མཚན་ཉིད་གསུམ་པ་མི་འཐད་པར་ཐལ། བསམ་གྱིས་མི་ཁྱབ་པའི་འཆི་འཕོ་དེ་གཉིས་ཀའི་ཆ་ལས་
རྣམ་པར་གྲོལ་བའི་དགྲ་བཅོམ་ཐོབ་པ་ལ་བར་དུ་གཅོད་བྱེད་ཀྱི་སྒྲིབ་པའི་རིགས་སུ་གནས་པ་མ་ཡིན་
པའི་ཕྱིར། དེར་ཐལ། དེ་གཙོ་བོར་ཆོས་སྐུ་ཐོབ་པ་ལ་བར་དུ་གཅོད་བྱེད་ཀྱི་སྒྲིབ་པའི་རིགས་སུ་
གནས་པའི་ཕྱིར། དེར་ཐལ། དེ་བཅོམ་པ་ཆོས་སྐུའི་ཡོན་ཏན་དུ་བཤད་པའི་ཕྱིར། ཡང་མཚན་ཉིད་
བཞི་པ་མི་འཐད་པར་ཐལ། བདུད་གཞན་གསུམ་ལས་འདའ་བ་ལ་བར་དུ་གཅོད་པའི་ཆ་དེ། ལྷའི་
བུའི་བདུད་གང་ཞིག །འདོད་ལྷར་གཏོགས་པ་མ་ཡིན་པའི་ཕྱིར། དང་པོ་དེར་ཐལ། དེ་ལྷའི་བུའི་
བདུད་ཕྲ་མོ་ཡིན་པའི་ཕྱིར། དེར་ཐལ། དེ་ཡོད་པའི་ཕྱིར་ཏེ། བདུད་གཞན་གསུམ་ལ་ཕྲ་རགས་གཉིས་



མཐའ་དཔྱོད་སྨད་ཆ།
ཐབས་མཁས་སྦྱོར་བ་བཤད་པ།
(95)
གཉིས་ཡོད་པ་རྣམ་བཤད་ལས་གསུངས་པ་གང་ཞིག །དེས་ལྷའི་བུའི་བདུད་ལའང་དེ་ལྟར་ཡོད་པ་གོ་
དགོས་པའི་ཕྱིར། དེ་ལ་ཁོ་ན་རེ། ལྷའི་བུའི་བདུད་ལ་ཕྲ་རགས་མི་འཐད་པར་ཐལ། དེ་འཐད་པར་
རྣམ་བཤད་ལས་དངོས་སུ་མ་གསུངས་པའི་ཕྱིར་ན། མ་ཁྱབ་སྟེ། འཐད་པར་དངོས་སུ་མ་གསུངས་
ཀྱང་མི་འཐད་པར་མ་བསྟན་པའི་ཕྱིར། རང་ལུགས་ནི། བདུད་བཞིའི་ནང་ཚན་གང་ཞིག །རང་རྒྱུ་
ལས་ཉོན་གྱི་དབང་གིས་བྱུང་བའི་ཟག་བཅས་ཀྱི་ཕུང་པོ་དང་། མ་རིག་བག་ཆགས་ཀྱི་ས་དང་། ཟག་
མེད་ཀྱི་ལས་ལ་བརྟེན་དགོས་པ་གང་རུང་དེ། ཕུང་པོའི་བདུད་ཀྱི་མཚན་ཉིད། དེ་ལ་དབྱེ་ན། ཕུང་པོའི་
བདུད་རགས་པ་དང་ཕུང་པོའི་བདུད་ཕྲ་མོ་གཉིས། དང་པོ་ནི། ཉེར་ལེན་གྱི་ཕུང་པོ་ལྔ་ལྟ་བུ། གཉིས་
པ་ནི། མ་རིག་བག་ཆགས་ཀྱི་ས་དང༌། ཟག་པ་མེད་པའི་ལས་ལ་བརྟེན་ནས་བྱུང་བའི་ཡིད་ལུས་ལྟ་
བུའོ། །བདུད་བཞིའི་ནང་ཚན་གང་ཞིག །གཙོ་བོར་ཐར་པ་ཐོབ་པ་ལ་བར་དུ་གཅོད་བྱེད་ཀྱི་སྒྲིབ་པའི་
རིགས་སུ་གནས་པ་དང་། གཙོ་བོར་ཐམས་ཅད་མཁྱེན་པ་ཐོབ་པ་ལ་བར་དུ་གཅོད་བྱེད་ཀྱི་སྒྲིབ་པའི་
རིགས་སུ་གནས་པ་གང་རུང་དེ། ཉོན་མོངས་པའི་བདུད་ཀྱི་མཚན་ཉིད། དེ་ལ་དབྱེ་ན། ཉོན་མོངས་
པའི་བདུད་རགས་པ་དང་། ཉོན་མོངས་པའི་བདུད་ཕྲ་མོ་གཉིས། དང་པོ་ནི། རྩ་ཉོན་དྲུག །ཉེ་ཉོན་ཉི་
ཤུ་༑ དེ་དག་གི་ས་བོན་ལྟ་བུ། གཉིས་པ་ནི། མ་རིག་བག་ཆགས་ཀྱི་ས་དང་། བདེན་འཛིན་ལྟ་བུའོ།།
བདུད་བཞིའི་ནང་ཚན་གང་ཞིག །སྲོག་གི་དབང་པོ་རང་དབང་མེད་པར་འགག་པའི་ཆའི་རིགས་སུ་
གནས་པ་དེ། འཆི་བདག་གི་བདུད་ཀྱི་མཚན་ཉིད། དེ་ལ་དབྱེ་ན། འཆི་བདག་གི་བདུད་རགས་པ་
དང་༑ འཆི་བདག་གི་བདུད་ཕྲ་མོ་གཉིས། དང་པོ་ནི། ལས་ཉོན་གྱི་དབང་གིས་སྲོག་དབང་རང་དབང་
མེད་པར་འགག་པའི་ཆ་ལྟ་བུ། གཉིས་པ་ནི། བསམ་གྱིས་མི་ཁྱབ་པའི་འཆི་འཕོ་ལྟ་བུའོ། །བདུད་
བཞིའི་ནང་ཚན་གང་ཞིག །བདུད་གཞན་གསུམ་ལས་འདའ་བ་ལ་བར་དུ་གཅོད་པའི་རིགས་སུ་
གནས་པ། ལྷའི་བུའི་བདུད་ཀྱི་མཚན་ཉིད། དེ་ལ་དབྱེ་ན། ལྷའི་བུའི་བདུད་རགས་པ་དང་། ལྷའི་བུའི་



(96)
ཐབས་མཁས་སྦྱོར་བ་བཤད་པ།
མཐའ་དཔྱོད་སྨད་ཆ།
བདུད་ཕྲ་མོ་གཉིས། དང་པོ་ནི། གཞན་འཕྲུལ་དབང་བྱེད་ཀྱི་བདག་པོ་དགའ་རབ་དབང་ཕྱུག་ལྟ་བུ།
གཉིས་པ་ནི། བདུད་གཞན་གསུམ་ལས་འདའ་བ་ལ་བར་དུ་གཅོད་པའི་ཆ་ལྟ་བུ། ཁ་ཅིག །རྩ་
ཉོན་དྲུག་དང་ཉེ་ཉོན་ཉི་ཤུ་ཉོན་མོངས་པའི་བདུད་རགས་པ་དང་། ཉོན་མོངས་པའི་ས་བོན་ཉོན་
མོངས་པའི་བདུད་ཕྲ་ མོ་ཞེས་ཟེར། འོ་ན། ཉོན་མོངས་ཀྱི་ས་བོན་ཆོས་ཅན། ཁྱོད་སྤངས་པའི་གང་
ཟག་ཡིན་ན། ཉོན་མོངས་པའི་བདུད་ཕྲ་མོ་བཅོམ་པའི་གང་ཟག་ཡིན་དགོས་པར་ཐལ། ཁྱོད་དེ་ཡིན་
པའི་ཕྱིར། རྟགས་ཁས། འདོད་ན། རྩ་ཉོན་དྲུག་དང་ཉེ་ཉོན་ཉི་ཤུ་ཆོས་ཅན། ཉོན་མོངས་པའི་བདུད་
རགས་པ་སྤངས་པའི་གང་ཟག་ཡིན་ན་ཁྱོད་སྤངས་པའི་གང་ཟག་ཡིན་དགོས་པར་ཐལ། ཁྱོད་དེ་
ཡིན་པའི་ཕྱིར། འདོད་ན་སོང་། ཤེས་བྱ་ཆོས་ཅན། ཉོན་མོངས་པའི་བདུད་ལ་ཕྲ་རགས་གཉིས་སུ་ཕྱེ་
བ་མི་འཐད་པར་ཐལ། ཉོན་མོངས་པའི་བདུད་རགས་པ་སྤངས་པའི་གང་ཟག་ཡིན་ན། ཉོན་མོངས་
པའི་བདུད་ཕྲ་མོ་སྤངས་པའི་གང་ཟག་ཡིན་དགོས་པའི་ཕྱིར། མ་གྲུབ་ན་སོང་། ཉོན་མོངས་པའི་
བདུ ད་རགས་པ་སྤངས་ཤིང༌། ཉོན་མོངས་པའི་བདུ ད་ཕྲ་མོ་མ་སྤངས་པའི་གང་ཟག་ཆོས་ཅན།
རྩ་ཉོན་དྲུག་ཉེ་ཉོན་ཉི་ཤུ་སྤངས་པའི་གང་ཟག་ཏུ་ཐལ། ཉོན་མོངས་པའི་བདུད་རགས་པ་སྤངས་པའི་
གང་ཟག་ཡིན་པའི་ཕྱིར། རྟགས་ཁྱབ་ཁས། འདོད་ན། དེ་ཆོས་ཅན། ཉོན་མོངས་སྤངས་པའི་གང་
ཟག་ཏུ་ཐལ། འདོད་པའི་ཕྱིར། འདོད་ན། དགྲ་བཅོམ་དུ་ཐལ། འདོད་པའི་ཕྱིར། འདོད་ན། ཉོན་
མོངས་ཀྱི་ས་བོན་སྤངས་པའི་གང་ཟག་ཏུ་ཐལ། འདོད་པའི་ཕྱིར། འདོད་ན། དེ་ཆོས་ཅན། ཉོན་
མོངས་པའི་བདུད་ཕྲ་མོ་སྤངས་པའི་གང་ཟག་ཏུ་ཐལ། འདོད་པའི་ཕྱིར། འཁོར་གསུམ། ཡང་ཁ་
ཅིག༔ བདུད་གཞན་གསུམ་ལས་འདའ་བ་ལ་བར་དུ་གཅོད་བྱེད་དེ། ལྷའི་བུའི་བདུད་ཡིན་ཟེར། །
འོ་ན། དེ་ཆོས་ཅན། ཁྱོད་ཡིན་ན། །ལྷའི་བུའི་བདུད་ཡིན་དགོས་པར་ཐལ། ཁྱོད་དེ་ཡིན་པའི་ཕྱིར།
འདོད་ན། བདེན་འཛིན་ཆོས་ཅན། དེར་ཐལ། དེའི་ཕྱིར། བདུད་བཞི་བཅོམ་པའི་ས་མཚམས་ལ།



མཐའ་དཔྱོད་སྨད་ཆ།
ཐབས་མཁས་སྦྱོར་བ་བཤད་པ།
(9)
ཐེག་དམན་གྱི་དབང་དུ་བྱས་པ་དང༌། ཐེག་ཆེན་གྱི་དབང་དུ་བྱས་པ་གཉིས་ལས། དང་པོ་ནི། ཁ་ཅིག།
ཐེག་དམན་གྱི་མཐོང་ལམ་ཐོབ་ནས་ལྷའི་བུའི་བདུད་བཅོམ་སྟེ། སྐྱབས་གནས་ལ་ཐེ་ཚོམ་ཟ་བའི་ཐེ་
ཚོམ་གྱི་དངོས་གཉེན་ཐོབ་པའི་ཕྱིར་དང་། དགྲ་བཅོམ་པ་ཐོབ་ནས་ཉོན་མོངས་པའི་བདུད་བཅོམ་སྟེ།
ཉོན་སྒྲིབ་མ་ལུས་པར་སྤངས་པའི་ཕྱིར་ཟེར་བ། མི་རིགས་ཏེ། ཉན་ཐོས་མཐོང་ལམ་པས་ལྷའི་བུའི་
བདུད་མ་བཅོམ་པའི་ཕྱིར་དང་། ཉན་ཐོས་དགྲ་བཅོམ་པས་ཉོན་མོངས་པའི་བདུད་མ་བཅོམ་པའི་
ཕྱིར༑ དང་པོ་དེར་ཐལ། ལྷའི་བུའི་བདུད་ཕྲ་མོ་མ་བཅོམ་པའི་ཕྱིར། དེར་ཐལ། དེས་བདུད་གཞན་
གསུམ་ལས་འདའ་བ་ལ་བར་དུ་གཅོད་པའི་ཆ་མ་བཅོམ་པའི་ཕྱིར། གཉིས་པ་དེར་ཐལ། དེས་ཉོན་
མོངས་པའི་བདུད་ཕྲ་མོ་མ་བཅོམ་པའི་ཕྱིར། རང་ལུགས་ནི། ཐེག་དམན་གྱི་མཐོང་ལམ་ཐོབ་ནས་
ལྷའི་བུའི་བདུད་རགས་པ་བཅོམ་སྟེ། ཞེས་པ་དང་། དམན་པའི་དགྲ་བཅོམ་ཐོབ་ནས་ཉོན་མོངས་པའི་
བདུད་རགས་པ་བཅོམ་སྟེ། ཞེས་སྦྱར་བར་བྱ་ལ། གཉིས་ཀའི་ཆ་ལས་རྣམ་པར་གྲོལ་བའི་དགྲ་
བཅོམ་ཐོབ་ནས་འཆི་བདག་གི་བདུད་རགས་པ་བཅོམ་སྟེ། ཚེའི་འདུ་བྱེད་བྱིན་གྱིས་བརླབས་པ་
སོགས་ལ་དབང་ཐོབ་པའི་ཕྱིར། ལྷག་མེད་མྱང་འདས་ཐོབ་ནས་ཕུང་པོའི་བདུད་རགས་པ་བཅོམ་སྟེ།
ལས་ཉོན་གྱི་དབང་གིས་བྱུང་བའི་ཟག་བཅས་ཀྱི་ཕུང་པོ་མ་ལུས་པར་སྤངས་པའི་ཕྱིར། གཉིས་པ་
ཐེག་ཆེན་གྱི་དབང་དུ་བྱས་ན། ཕྱིར་མི་ལྡོག་པའི་རྟགས་ཐོབ་ནས་ལྷའི་བུའི་བདུད་རགས་པ་བཅོམ་
སྟེ༑ སྟོང་ཉིད་ལ་དམིགས་པའི་སྒོམ་བྱུང་གཙོ་བོར་གྱུར་པའི་སྟོབས་ཀྱིས་དཀོན་མཆོག་གསུམ་ལ་
ཤེས་ནས་དད་པ་ཐོབ་པའི་ཕྱིར། ས་བརྒྱད་པ་ཐོབ་ནས་ཉོན་མོངས་པའི་བདུད་རགས་པ་ཕལ་ཆེར་
བཅོམ་སྟེ། ཉོན་སྒྲིབ་ཕལ་ཆེར་སྤངས་པའི་ཕྱིར། དེ་ཐོབ་ནས་ཕུང་པོའི་བདུད་རགས་པ་བཅོམ་སྟེ།
ལས་ཉོན་གྱི་དབང་གིས་བྱུང་བའི་ཟག་བཅས་ཀྱི་ཕུང་པོ་བཅོམ་པའི་ཕྱིར། དེ་ཐོབ་ནས་འཆི་བདག་གི་
བདུད་རགས་པ་བཅོམ་སྟེ། ལས་ཉོན་གྱི་དབང་གིས་སྲོག་གི་དབང་པོ་རང་དབང་མེད་པར་འགག་



(98)
ཐབས་མཁས་སྦྱོར་བ་བཤད་པ།
མཐའ་དབྱོད་སྨད་ཆ།
པའི་ཆ་བཅོམ་པའི་ཕྱིར། ཁ་ཅིག །ས་བརྒྱུད་པ་ཐོབ་ནས་ཕུང་པོའི་བདུད་བཅོམ་སྟེ། འབད་རྩོལ་
རགས་པ་ལ་ལྟོས་པའི་མ་རིག་བག་ཆགས་ཀྱི་ས་དང་ཟག་མེད་ཀྱི་ལས་ལ་བརྟེན་ནས་བྱུང་བའི་ཡིད་
ལུས་དེ་སྤངས་པའི་ཕྱིར། དེས་དེ་ཐོབ་ནས་འཆི་བདག་གི་བདུད་རྣམས་བཅོམ་སྟེ། འབད་རྩོལ་རགས་
པ་ལ་ལྟོས་པའི་བསམ་གྱིས་མི་ཁྱབ་པའི་འཆི་འཕོ་སྤངས་པའི་ཕྱིར་ཟེར། འོ་ན། བྱང་སེམས་ས་
བརྒྱད་པ་བས་ས་བདུན་པ་བའི་རྒྱུད་ཀྱི་མ་རིག་བག་ཆགས་ཀྱི་ས་དང་། ཟག་པ་མེད་པའི་ལས་ལ་
བརྟེན་ནས་བྱུང་བའི་ཡིད་ལུས་སྤངས་པར་ཐལ། དེས་འབད་རྩོལ་རགས་པ་ལ་ལྟོས་པའི་མ་རིག་
བག་ཆགས་ཀྱི་ས་དང་ཟག་མེད་ཀྱི་ལས་ལ་བརྟེན་ནས་བྱུང་བའི་ཡིད་ལུས་སྤངས་པའི་ཕྱིར། འདོད་
ན༑ དེས་དེའི་རྒྱུད་ཀྱི་མ་རིག་བག་ཆགས་ཀྱི་ས་སྤངས་པར་ཐལ། འདོད་པའི་ཕྱིར། འདོད་ན།
དེ་བྱང་སེམས་ས་བདུན་པ་བས་སྤང་དགོས་ཀྱི་མ་རིག་བག་ཆགས་ཀྱི་ས་སྤངས་པའི་གང་ཟག་ཏུ་
ཐལ༑ འདོད་པའི་ཕྱིར། གཞན་ཡང་། བྱང་སེམས་ས་བརྒྱད་པ་བ་དེ། ས་བདུན་པ་བ་ལ་ཡོད་པའི་
བསམ་གྱིས་མི་ཁྱབ་པའི་འཆི་འཕོ་སྤངས་པའི་གང་ཟག་ཏུ་ཐལ། དེ་འབད་རྩོལ་རགས་པ་ལ་ལྟོས་
པའི་བསམ་གྱིས་མི་ཁྱབ་པའི་འཆི་འཕོ་སྤངས་པའི་གང་ཟག་ཡིན་པའི་ཕྱིར། འདོད་ན། དེ་བྱང་
སེམས་ས་བདུན་པ་ལ་ཡོད་པའི་འཆི་བདག་གི་བདུད་ཕྲ་མོ་སྤངས་པའི་གང་ཟག་ཏུ་ཐལ། འདོད་པའི་
ཕྱིར། འོ་ན། བྱང་སེམས་ས་བདུན་པ་བ་དེས་འཆི་བདག་གི་བདུད་ཕྲ་མོ་སྤངས་པ་དང་སངས་རྒྱས་པ་
དུས་མི་མཉམ་པར་ཐལ། དེས་རང་ལ་ཡོད་ པའི་འཆི་བདག་གི་བདུད་ཕྲ་མོ་སྤངས་པ་དང་སངས་
རྒྱས་པ་དུས་མི་མཉམ་པའི་ཕྱིར། དེར་ཐལ། དེས་ས་བརྒྱད་པ་ཐོབ་པའི་ཚེ། རང་ལ་ཡོད་པའི་འཆི་
བདག་གི་བདུད་ཕྲ་མོ་བཅོམ་པའི་ཕྱིར། དེར་ཐལ། དེས་ས་བརྒྱད་པ་ཐོབ་པའི་ཚེ། བྱང་སེམས་ས་
བརྒྱད་པ་བ་དེ། དེ་ལ་ཡོད་པའི་འཆི་བདག་གི་བདུད་ཕྲ་མོ་བཅོམ་པའི་གང་ཟག་ཡིན་པའི་ཕྱིར། ལན་
མེད་དོ། །དེ་ལྟར་ན་ལྷའི་བུའི་བདུད་རགས་པ། ཕྱིར་མི་ལྡོག་པའི་རྟགས་ཐོབ་པ་ནས་བཅོམ་པ་དང་།



མཐའ་དཔྱོད་སྨད་ཆ།
ཐབས་མཁས་སྦྱོར་བ་བཤད་པ།
(99)
བདུད་གཞན་གསུམ་རགས་པ་ས་བརྒྱད་པ་ཐོབ་པ་ནས་བཅོམ་ཞིང་། བདུད་བཞི་ཕྲ་མོ་བཅོམ་པ་
སངས་རྒྱས་པ་ནས་ཡིན་ཏེ། རྣམ་བཤད་ལས། ཐེག་པ་ཆེན་པོའི་ཕྱིར་མི་ལྡོག་པའི་རྟགས་ཐོབ་ནས་
ལྷའི་བུའི་བདུད་ལས་འདའ་ཞིང་། ས་བརྒྱད་པ་ཐོབ་ནས། བདུད་གཞན་གསུམ་རགས་པ་ལས་
འདའ་ལ། བདུད་བཞི་མ་ལུས་བཅོམ་པ་ནི། སངས་རྒྱས་པ་ནའོ། །ཞེས་གསུངས་པའི་ཕྱིར། །
༈ སྨྲས་པ། རྣམ་རྫོགས་སྦྱོར་བའི་ནོར་བུ་ལ། །རིགས་ལམ་ཕྲ་མོའི་ཕྲ་བཀོད་པ། །བློ་གསལ་ཀླུ་དབང་སྤྱི་བོར་ཐོགས། །བློ་
བསྐྱེད་དངོས་གྲུབ་འབྱུང་ངོ་སྐྱེ། །ཞེས་པ་ནི་བར་སྐབས་ཀྱི་ཚིགས་སུ་བཅད་པའོ། །ཤེས་རབ་ཀྱི་ཕ་རོལ་ཏུཕྱིན་པའི་མན་ངག་གི་བསྟན་
བཅོས་མངོན་པར་རྟོགས་པའི་རྒྱུན་འགྲེལ་པ་དང་བཅས་པའི་རྣམ་བཤད་སྙིང་པོ་རྒྱུན་གྱི་དོན་ལེགས་པར་བཤད་པ་ལུ མདོན་མང་
གསལ་སྒྲོན་མེ་ཞེས་བྱ་བ་ལས་སྐབས་བཞི་པའི་མཐའ་དཔྱོད་རྫོགས་སོ།། །།
，
I



(100)
རྩེ་མོའི་སྤྱོར་བ་སྤྱི་བཤད།
མཐའ་དཔྱོད་སྨད་ཆ།
༄༅། །རྣམ་བཤད་སྙིང་པོ་རྒྱན་གྱི་དོན་རིགས་ལམ་བཞིན་གསལ་བར་
འཆད་པའི་ཡུམ་དོན་ཡང་གསལ་སྒྲོན་མེ་ཞེས་བྱ་བ་ལས་
སྐབས་ལྔ་པའི་མཐའ་དཔྱོད་བཞུགས་སོ།།
། རྣམ་པ་ཐམས་ཅད་མངོན་པར་རྫོགས་པར་རྟོགས་པ་ཐོབ་པ་ལ། རབ་ཀྱི་མཐར་ཕྱིན་
པའི་རྟོགས་པ་འབྱུང་བས་གོ་སླ་བར་བྱ་བའི་ཕྱིར་རྟགས་ལ་སོགས་པ་བསྙད་པ་སྔོན་དུ་འགྲོ་བའི་རྩེ་
མོའི་མངོན་པར་རྟོགས་པ། ཞེས་པའི་སྐབས་སུ། གཉིས་ལས། དང་པོ་ནི། རྣམ་རྫོགས་སྦྱོར་བའི་
རྗེས་སུ་རྩེ་སྦྱོར་འཆད་པའི་རྒྱུ་མཚན་ཡོད་དེ། མཁྱེན་གསུམ་གྱི་རྣམ་པ་ལ་དབང་མ་ཐོབ་པའི་ཚོགས་
ལམ་དུ་ཐོས་བསམ་གྱིས་སྒྲོ་འདོགས་བཅད་ནས། མཁྱེན་གསུམ་གྱི་རྣམ་པ་ལ་དབང་ཐོབ་པའི་རྩེ་
སྦྱོར་འབྱུང་བའི་རྒྱུ་མཚན་གྱིས་དེ་ལྟར་བཤད་པའི་ཕྱིར། རྟགས་སོགས་ཀྱི་སྒོ་ནས་རྩེ་སྦྱོར་བསྟན་པ་
ཆོས་ཅན། དགོས་པ་ཡོད་དེ། གོ་སླ་བར་བྱ་བའི་ཆེད་དུ་ཡིན་པའི་ཕྱིར། ཁོ་ན་རེ། རྣམ་རྫོགས་སྦྱོར་བ་
རྩེ་སྦྱོར་གྱི་རྒྱུ་ཡིན་པར་ཐལ། སྦྱོར་བ་དེ་འཐད་པའི་ཕྱིར་ཞེ་ན། འདོད་པ་ཡིན་ཏེ། རྣམ་བཤད་
ལས༑ སྦྱོར་བ་དང་པོ་གཉིས་སྐྱེ་རིམ་དང་། ཕྱི་མ་གཉིས་ཀྱང་སྐྱེ་བའི་རིམ་པ་ཡིན་ནོ། །ཞེས་གསུངས་
པའི་ཕྱིར། ཁོ་ན་རེ། འོ་ན། རྣམ་རྫོགས་སྦྱོར་བ་དང་། མཐར་གྱིས་སྦྱོར་བ་ཡང་རྒྱུ་འབྲས་ཡིན་པར་
ཐལ༑ རྣམ་བཤད་ལས། སྦྱོར་བ་དང་པོ་དང་གསུམ་པ་ཡང་སྐྱེ་བའི་རིམ་པ་དང་ཞེས་གསུངས་པའི་
ཕྱིར་ན། མ་ཁྱབ། འདོད་མི་ནུས་ཏེ། བྱང་སེམས་ཀྱི་ཚོགས་ལམ་ཆུང་དུ་དེ་རྣམ་རྫོགས་སྦྱོར་བ་དང་
མཐར་གྱིས་སྦྱོར་བ་གཉིས་ཀ་ཡིན་པའི་ཕྱིར་ཞེ་ན། མ་ཁྱབ་མཚམས་སུ་མ་ཁྱབ་སྟེ། རྣམ་རྫོགས་
སྦྱོར་བ་དང་སྐབས་དྲུག་པའི་བསྟན་བྱའི་གཙོ་བོར་གྱུར་པའི་མཐར་གྱིས་སྦྱོར་བ་རྒྱུ་འབྲས་ཡིན་པ་ལ་
དགོངས་པའི་ཕྱིར། གཉིས་པ་ལ། ཁ་ཅིག །རང་གི་ལམ་འོག་མ་ལས་མཁྱེན་གསུམ་བསྡུས་སྒོམ་



མཐའ་དཔྱོད་སྤྱད་ཆ།
རྟགས་ཀྱི་རྩེ་སྦྱོར་བཤད་པ།
(101)
དཀར
རབ་ཏུ་གྱུར་པའི་སེམས་དཔའི་རྣལ་འབྱོར། རྩེ་སྦྱོར་གྱི་མཚན་ཉིད་ཟེར་བ། མི་འཐད་དེ། མཚན་ཉིད་
དེར་གྱུར་བའི་བྱང་སེམས་ཀྱི་ཚོགས་ལམ་ཡོད་པའི་ཕྱིར། མཁྱེན་གསུམ་བསྡུས་སྒོམ་གྱི་ཐེག་ཆེན་གྱི་
ཚོགས་ལམ་འབྲིང་མན་ཆད་ལས་རབ་ཏུ་གྱུར་པའི་ཐེག་ཆེན་གྱི་ཚོགས་ལམ་ཆེན་པོ་ཡོད་པའི་ཕྱིར་ཏེ།
ཐེག་ཆེན་གྱི་ཚོགས་ལམ་ཆེན་པོ་ལས་རབ་ཏུ་གྱུར་བའི་ཐེག་ཆེན་གྱི་སྦྱོར་ལམ་དྲོད་ཡོད་པ་གང་ཞིག།
མཚུངས་པའི་ཕྱིར། ཁ་ཅིག །མཁྱེན་གསུམ་བསྡུས་སྒོམ་ཐེག་ཆེན་གྱི་ཚོགས་ལམ་ལས་རབ་ཏུ་གྱུར་
པའི་སེམས་དཔའི་རྣལ་འབྱོར། རྩེ་སྦྱོར་གྱི་མཚན་ཉིད་ཟེར་བ་མི་འཐད་དེ། ཐེག་ཆེན་གྱི་མཐོང་ལམ་
སྡུག་བསྔལ་ཆོས་བཟོད་དེ། མཚན་ཉིད་དེ་མ་ཡིན་པའི་ཕྱིར། དེས་མཁྱེན་གསུམ་མི་སྒོམ་པའི་ཕྱིར།
དེས་དེ་ཡུལ་དུ་མི་བྱེད་པའི་ཕྱིར། རང་ལུགས། མཁྱེན་གསུམ་བསྡུས་སྒོམ་ཐེག་ཆེན་གྱི་ཚོགས་ལམ་
ལས་རབ་ཏུ་གྱུར་པའི་ཤེས་རབ་ཀྱིས་ཟིན་པའི་སེམས་དཔའི་རྣལ་འབྱོར། རྩེ་སྦྱོར་གྱི་མཚན་ཉིད།
དབྱེ་ན། སྦྱོར་ལམ་རྩེ་སྦྱོར། མཐོང་ལམ་རྩེ་སྦྱོར། སྒོམ་ལམ་རྩེ་སྦྱོར། བར་ཆད་མེད་པའི་རྩེ་སྦྱོར་དང་
བཞི༑ ས་མཚམས་ཐེག་ཆེན་གྱི་སྦྱོར་ལམ་དྲོད་ནས་རྒྱུན་མཐའི་བར་དུ་ཡོད་དོ།།
། རྨི་ལམ་ན་ཡང་ཆོས་རྣམས་ཀུན། །རྨི་ལམ་ལྟ་བུར་ལྟ་ལ་སོགས། །ཞེས་སོགས་ལ། སྦྱོར་
བ་དང་། མཐའ་དཔྱད་པ་གཉིས། དང་པོ་ནི། དམན་ལམ་སྔོན་མ་སོང་གི་ཐེག་ཆེན་གྱི་སྦྱོར་ལམ་དྲོད་
ཀྱི་ཡེ་ཤེས་ཆོས་ཅན། དྲོད་ཀྱི་རྩེ་སྦྱོར་ཡིན་ཏེ། མདོ་ལས་རྟགས་བཅུ་གཉིས་ཀྱིས་མཚོན་ནས་བསྟན་
པའི་ཐེག་ཆེན་གྱི་ངེས་འབྱེད་ཆ་མཐུན་དང་པོ་ཡིན་པའི་ཕྱིར། གཉིས་པ་ལ་ཁ་ཅིག །རྟགས་བཅུ་
གཉིས་དང་ལྡན་པའི་ཐེག་ཆེན་གྱི་ངེས་འབྱེད་ཆ་མཐུན་དང་པོ་དེ། དྲོད་ཀྱི་རྩེ་སྦྱོར་གྱི་མཚན་ཉིད་ཟེར་
བ་མི་འཐད་དེ། རྟགས་བཅུ་གཉིས་ཐོབ་པའི་བྱང་སེམས་ཡིན་ན་སྦྱོར་ལམ་རྗེས་ཐོབ་ཡེ་ཤེས་ཐོབ་
དགོས་པའི་ཕྱིར། ཁ་ཅིག་ན་རེ། མཚན་ཉིད་དེ་མི་འཐད་པར་ཐལ། བསམ་གཏན་དང་པོའི་རྟེན་ཅན་
གྱི་བྱང་སེམས་ཀྱི་སྦྱོར་ལམ་དྲོད་ཡེ་ཤེས་ལ་གནས་པའི་བྱང་སེམས་དེས་རྟགས་བཅུ་གཉིས་མ་ཐོབ་



(102)
བསོད་ནམས་རྣམ་པར་འཕེལ་བའི་རྩེ་སྦྱོར་དང་། བརྟན་པའི་རྩེ་སྦྱོར་བཤད་པ།
མཐའ་དཔྱོད་སྨད་ཆ།
，
པའི་ཕྱིར། དེ་ལ་རྨི་ལམ་མེད་པའི་ཕྱིར། དེ་ལ་གཉིད་མེད་པའི་ཕྱིར། བསམ་གཏན་དང་པོའི་སས་
བསྡུས་ཀྱི་གཉིད་མེད་པའི་ཕྱིར་ཏེ། མཛོད་ལས། དེ་ལས་འགྱོད་གཉིད་མི་དགེ་རྣམས། །བསམ་
གཏན་དང་པོ་དག་ན་མེད། །ཅེས་གསུངས་པའི་ཕྱིར་ན། མ་ཁྱབ་སྟེ། དེའི་སས་བསྡུས་ཀྱི་ཡུལ་ལ་རང་
དབང་མེད་པར་འཇུག་པའི་ཉོན་མོངས་ཅན་གྱི་གཉིད་མེད་པ་ལ་དགོངས་པའི་ཕྱིར། དེ་ལྟར་མ་ཡིན་
ན་ས་བཅུ་པ་ལ་གནས་པའི་བྱང་སེམས་ལ་རྨི་ལམ་གྱི་ལྟས་བཤད་པ་མི་འཐད་པར་ཐལ། ཁས་ལེན་
དེའི་ཕྱིར། རང་ལུགས། ། མདོ་ལས་རྟགས་བཅུ་གཉིས་གང་རུང་གིས་མཚོན་ནས་བསྟན་པའི་ཐེག་
ཆེན་གྱི་ངེས་འབྱེད་ཆ་མཐུན་དང་པོ་དེ། དྲོད་ཀྱི་རྩེ་སྦྱོར་གྱི་མཚན་ཉིད། དྲོད་ཀྱི་རྩེ་སྦྱོར། རྟགས་ཀྱི་རྩེ་
སྦྱོར། ཐེག་ཆེན་གྱི་སྦྱོར་ལམ་དྲོད་རྣམས་དོན་གཅིག ། འཛམ་བུའི་གླིང་གི་སྐྱེ་བོ་རྙེད། །སངས་
རྒྱས་མཆོད་པའི་དགེ་ལ་སོགས། །རྣམ་མང་དུ་ནི་དཔེར་མཛད་ནས། །རྣམ་འཕེལ་བཅུ་དྲུག་བདག་
ཉིད་དོ། །ཞེས་པར། མདོ་ལས་རྣམ་འཕེལ་བཅུ་དྲུག་གང་རུང་གིས་མཚོན་ནས་བསྟན་པའི་ཐེག་ཆེན་
གྱི་ངེས་འབྱེད་ཆ་མཐུན་གཉིས་པ་ཆོས་ཅན། རྩེ་མོའི་རྩེ་སྦྱོར་གྱི་མཚན་ཉིད་ཡིན་ཏེ། དེའི་འཇོག་བྱེད་
ཡིན་པའི་ཕྱིར། རྩེ་མོའི་རྩེ་སྦྱོར། རྣམ་འཕེལ་གྱི་རྩེ་སྦྱོར། ཐེག་ཆེན་གྱི་སྦྱོར་ལམ་རྩེ་མོ་རྣམས་དོན་
གཅིག །ཀུན་མཁྱེན་ཉིད་གསུམ་ཆོས་རྣམས་ཀྱི། །ཡོངས་སུ་རྫོགས་པ་བླ་མེད་པ། །སེམས་ཅན་དོན་
ཡོངས་མི་གཏོང་བ། །བརྟན་པ་ཞེས་ནི་མངོན་པར་བརྗོད། །ཅེས་པར། མདོ་ལས་ཐབས་ཤེས་ཀྱི་
རྟོགས་པ་བརྟན་པོ་གཉིས་ཀྱིས་མཚོན་ནས་བསྟན་པའི་ཐེག་ཆེན་གྱི་ངེས་འབྱེད་ཆ་མཐུན་གསུམ་པ་
ཆོས་ཅན། བཟོད་པའི་རྩེ་སྦྱོར་གྱི་མཚན་ཉིད་ཡིན་ཏེ། དེའི་འཇོག་བྱེད་ཡིན་པའི་ཕྱིར། བཟོད་པའི་རྩེ་
སྦྱོར་བརྟན་པའི་རྩེ་སྦྱོར་ཐེག་ཆེན་གྱི་སྦྱོར་ལམ་བཟོད་པ་རྣམས་དོན་གཅིག །གླིང་བཞི་པ་དང་སྟོང་
དག་དང་། །སྟོང་གཉིས་གསུམ་དག་དཔེར་མཛད་ནས། །བསོད་ནམས་མང་པོ་ཉིད་ཀྱིས་ནི། །
ཏིང་འཛིན་ཡོངས་སུ་བསྒྲགས་པ་ཡིན། །ཞེས་པར། མདོ་ལས་སེམས་ཀུན་ཏུ་གནས་པས་མཚོན་ནས་



མཐའ་དཔྱོད་སྨད་ཆ།
སེམས་ཀུན་ཏུ་གནས་པའི་རྩེ་སྦྱོར་དང་། འགལ་རྐྱེན་སྤང་བྱ་རྟོག་པ་བཞི་བཤད་པ།
(103)
བསྟན་པའི་ཐེག་ཆེན་གྱི་ངེས་འབྱེད་ཆ་མཐུན་བཞི་པ་ཆོས་ཅན། ཆོས་མཆོག་གི་རྩེ་སྦྱོར་གྱི་མཚན་ཉིད་
ཡིན་ཏེ། དེའི་འཇོག་བྱེད་ཡིན་པའི་ཕྱིར། ཆོས་མཆོག་གི་རྩེ་སྦྱོར། སེམས་ཀུན་ཏུ་གནས་པའི་རྩེ་སྦྱོར།
ཐེག་ཆེན་གྱི་སྦྱོར་ལམ་ཆོས་མཆོག་རྣམས་དོན་གཅིག །འཇུག་པ་དང་ནི་ལྡོག་པ་ལ། །ཞེས་སོགས་
ལ༑ གཉིས་ལས། དང་པོ་ནི། མཐོང་སྤངས་སུ་གྱུར་པའི་ཤེས་སྒྲིབ་རྟོག་པ་ཆོས་ཅན། གཉིས་སུ་ཡོད་
དེ༑ མཐོང་སྤངས་སུ་གྱུར་པའི་ཤེས་སྒྲིབ་འཇུག་པ་གཟུང་རྟོག་དང་། ལྡོག་པ་གཟུང་རྟོག་གཉིས་སུ་
ཡོད་པའི་ཕྱིར། དེ་གཉིས་ཆོས་ཅན། ཁྱོད་ལ་དགུ་དགུར་ཡོད་དེ། ཁྱོད་ལ་ཡུལ་གྱི་སྒོ་ནས་དབྱེ་བས་
དགུ་དགུར་ཡོད་པའི་ཕྱིར། གཉིས་པ་ནི། རང་གི་དམིགས་ཡུལ་དུ་གྱུར་པའི་བྱང་སེམས་ཀྱི་འཇུག་
བྱའི་ཆོས་ལ་དམིགས་ནས་ལོངས་སྤྱད་བྱར་བདེན་པར་ཞེན་པའི་བདེན་འཛིན་ཀུན་བཏགས་དེ། ཤེས་
སྒྲིབ་མཐོང་སྤངས་འཇུག་པ་གཟུང་རྟོག་གི་མཚན་ཉིད། རང་གི་དམིགས་ཡུལ་དུ་གྱུར་པའི་བྱུང་
སེམས་ལམ་གྱི་ལྡོག་བྱའི་ཆོས་ལ་དམིགས་ནས་ལོངས་སྤྱད་བྱར་བདེན་པར་ཞེན་པའི་བདེན་འཛིན་
ཀུན་བཏགས་དེ། ཤེས་སྒྲིབ་མཐོང་སྤངས་ལྡོག་པ་གཟུང་རྟོག་གི་མཚན་ཉིད་ཡིན་ལ། ཉན་རང་གི་
ལམ་འབྲས་ལ་དམིགས་ནས་བྱང་སེམས་ལམ་གྱི་ལྡོག་བྱར་བདེན་པར་ཞེན་པའི་ཞེན་རིག །ཤེས་
སྒྲིབ་ལྡོག་པ་གཟུང་རྟོག་གི་མཚན་ཉིད་ཡིན་པ་འགོག་ཚུལ་རྣམས་ནི། སྐབས་དང་པོར་བཤད་པ་ལྟར་
༈ སོ་སོའི་སྐྱེ་བོ་འཕགས་དབྱེ་བས། །སེམས་ཅན་རྫས་དང་བཏགས་ཡོད་པར། །
ཞེས་སོགས་ལ། གཉིས་ལས། དང་པོ་ནི། མཐོང་སྤངས་སུ་གྱུར་པའི་ཤེས་སྒྲིབ་འཛིན་རྟོག་ཆོས་ཅན།
ཁྱོད་ལ་གཉིས་ཡོད་དེ། ཁྱོད་ལ་མཐོང་སྤངས་སུ་གྱུར་པའི་ཤེས་སྒྲིབ་རྫས་འཛིན་རྟོག་པ་དང་། མཐོང་
སྤངས་སུ་གྱུར་པའི་ཤེས་སྒྲིབ་བཏགས་འཛིན་རྟོགས་པ་གཉིས་ཡོད་པའི་ཕྱིར། དེ་གཉིས་ཆོས་ཅན།
སོ་སོར་དགུ་དགུར་ཡོད་དེ། ཡུལ་གྱི་སྒོ་ནས་དབྱེ་བས་དགུ་དགུར་ཡོད་པའི་ཕྱིར། གཉིས་པ་མཐའ་



(104)
འབྲས་བུ་བྱུངཆེན་བཤད་པ།
མཐའ་དཔྱོད་སྨད་ཆ།
དཔྱད་པ་ནི། སྐབས་དང་པོར་བཤད་པ་ལ་དཔགས་ཏེ་ཤེས་པར་བྱ་བ་ཁོ་ན་ཡིན་ནོ།།
། དྲི་མ་ཟད་དང་མི་སྐྱེ་བའི། །ཡེ་ཤེས་བྱང་ཆུབ་ཅེས་བརྗོད་དེ། །ཞེས་སོགས་ལ། གཉིས་
ལས༑ དང་པོ་ནི། རྣམ་མཁྱེན་ཆོས་ཅན། བྱང་ཆུབ་ཆེན་པོ་ཡིན་ཏེ། ཟད་མི་སྐྱེ་ཤེས་པའི་ཡེ་ཤེས་
མཐར་ཐུག་ཡིན་པའི་ཕྱིར། གཉིས་པ་མཐའ་དཔྱད་པ་ནི། སྔ་མའི་རྟགས་དེ། བྱང་ཆེན་གྱི་མཚན་ཉིད།
བྱས་པ་ལ་ཁོ་ན་རེ། ངོ་བོ་ཉིད་སྐུ་དང་ལོངས་སྐུ་དང་སྤྲུལ་སྐུ་གསུམ་ཆོས་ཅན། མཚན་ཉིད་དེར་ཐལ།
མཚོན་བྱ་དེའི་ཕྱིར་ན། མ་གྲུབ་སྟེ། བྱང་ཆུབ་ཆེན་པོ་ཡིན་ན་ཤེས་པ་ཡིན་དགོས་པའི་ཕྱིར་ཏེ། ཡེ་ཤེས་
བྱང་ཆུབ་ཅེས་བརྗོད་དེ། །ཞེས་པ་དང་། མཛོད་ལས། ཟད་དང་མི་སྐྱེ་ཤེས་པ་ནི། །ཞེས་གསུངས་པའི་
ཕྱིར༑ གཞན་ཡང་། དེ་མི་འཐད་པར་ཐལ། ཉན་ཐོས་དགྲ་བཅོམ་ཉན་ཐོས་ཀྱི་བྱང་ཆུབ་དང༌། རང་
རྒྱལ་དགྲ་བཅོམ་རང་རྒྱལ་གྱི་བྱང་ཆུབ་གང་ཡང་མ་ཡིན་པའི་ཕྱིར། ཁོ་ན་རེ། རྒྱུད་བླ་མར། བཟོ་དང་
སྐྱེ་བ་བྱང་ཆུབ་ཆེ། །ཞེས་གསུངས་པ་མི་འཐད་པར་ཐལ། ལོངས་སྐུ་སོགས་བྱང་ཆུབ་ཆེན་པོ་མ་ཡིན་
པའི་ཕྱིར་ན། མ་ཁྱབ་སྟེ། ལོངས་སྐུ་སོགས་ཀྱིས་བླ་མེད་བྱང་ཆུབ་བརྙེས་པ་ལ་དགོངས་པའི་ཕྱིར།
གཞན་ཡང་། བྱང་སེམས་མཐོང་ལམ་པ་གནས་སྐབས་ཀྱི་བྱང་ཆེན་ཡིན་པར་ཐལ། ལོངས་སྤྲུལ་གྱི་
སྐུ་མཐར་ཐུག་གི་བྱང་ཆེན་ཡིན་པའི་ཕྱིར། འདོད་མི་ནུས་ཏེ། དེ་བྱང་སེམས་ཀྱི་མཐོང་ལམ་མ་ཡིན་
པའི་ཕྱིར། ཁོ་ན་རེ། གནས་སྐབས་ཀྱི་བྱང་ཆེན་མེད་པར་ཐལ། སློབ་ལམ་ན་བྱང་ཆེན་མེད་པའི་ཕྱིར།
ཟེར་ན་མ་ཁྱབ། འོ་ན། ལམ་ཤེར་ཕྱིན་མེད་པར་ཐལ། སློབ་ལམ་ན་ཤེར་ཕྱིན་མེད་པའི་ཕྱིར། ཁྱབ་
པ་ཁས། གཞན་ཡང་། གནས་སྐབས་ཀྱི་བྱང་ཆེན་ཡོད་པར་ཐལ། རྣམ་བཤད་ལས། གནས་སྐབས་
ཀྱི་བྱང་ཆེན་དངོས་སུ་གསུངས་པའི་ཕྱིར།།
གཞན་གྱི་ཆོས་རྣམས་ཀྱང་ཡོད་ལ། །ཤེས་བྱ་ལ་ཡང་སྟོན་པ་ཡི། །སྒྲིབ་པ་ཟད་པར་བརྗོད་པ་
གང་། །དེ་ལ་ཁོ་བོས་མཚར་དུ་བརྩིས། ཞེས་པར། སྒྲིབ་པ་བདེན་གྲུབ་དང་སྟོན་པ་སངས་རྒྱས་ཀྱིས་



མཐའ་དཔྱོད་སྨད་ཆ།
འབྲས་བུ་བྱང་ཆེན་གྱི་རྒྱུ་རྣལ་འབྱོར་ས་གསུམ་བཤད་པ།
(105)
སྒྲིབ་པ་སྤོང་བར་དམ་བཅས་པའི་དམ་བཅའ་ཆོས་ཅན། དམ་བཅའ་ཡང་དག་མ་ཡིན་ཏེ། ཁས་
བླངས་ནང་འགལ་བའི་དམ་བཅའ་ཡིན་པའི་ཕྱིར། དེ་ལ་སྐྱེ་བ་དང་འཇིག་བས་སྟོང་བའི་ཕྱིར།
བདག་མེད་དོ་སྙམ་དུ་བསྒོམ་པས། ཞེས་སོགས་ལ། གཉིས་ལས། དང་པོ་ནི། བྱང་སེམས་ཚོགས་
ལམ་པས་གང་ཟག་གི་བདག་མེད་རྟོགས་ནས་སྒོམ་པ་ལ་ཆོས་ཅན། དགོས་པ་ཡོད་དེ། གང་ཟག་གི་
བདག་འཛིན་དཔལ་གཞོམ་པ་དང་། ཉན་ཐོས་ཀྱི་རིགས་ཅན་རྗེས་སུ་བཟུང་བའི་ཆེད་དུ་ཡིན་པའི་
ཕྱིར༑ གཉིས་པ་ལ་ཁ་ཅིག །ཉན་ཐོས་ཀྱི་རྟོགས་རིགས་སུ་གནས་པའི་ལམ་ཞུགས་ཀྱི་མཁྱེན་པ་དེ།
གང་ཟག་གི་བདག་མེད་རྟོགས་པའི་རྣལ་འབྱོར་གྱི་སའི་མཚན་ཉིད་ཟེར་བ་མི་རིགས་ཏེ། ཉན་ཐོས་
ཚོགས་ལམ་པའི་སེམས་བསྐྱེད་ལྟ་བུ། མཚན་ཉིད་དེ་གང་ཞིག །མཚོན་བྱ་དེ་མ་ཡིན་པའི་ཕྱིར། དང་
པོ་དེར་ཐལ། དེ་དེའི་ཐབས་ཀྱི་རྟོགས་རིགས་སུ་གནས་པའི་ལམ་ཞུགས་ཀྱི་མཁྱེན་པ་ཡིན་པའི་ཕྱིར་
ཏེ༑ དེ་ཡོད་པའི་ཕྱིར། ལུང་ལས་ཁ་ཅིག་ཉན་ཐོས་ཀྱིས་བྱང་ཆུབ་ཏུ་སེམས་བསྐྱེད་དོ། །ཞེས་གསུངས་
པའི་ཕྱིར། ཁོ་ན་རེ། ཉན་ཐོས་ཀྱི་སྙིང་རྗེ་དེ་ཉན་ཐོས་ཀྱི་རྟོགས་རིགས་སུ་གནས་པར་ཐལ། དེའི་
སེམས་བསྐྱེད་ཉན་ཐོས་ཀྱི་རྟོགས་རིགས་སུ་གནས་པའི་ཕྱིར་ན། མ་ཁྱབ། ཉན་ཐོས་ཀྱི་སྙིང་རྗེ་
སེམས་ཅན་སྡུག་བསྔལ་དང་བྲལ་འདོད་ཀྱི་རྣམ་པ་ཅན་ཡིན། དེའི་སེམས་བསྐྱེད་ཉན་ཐོས་ཀྱི་བྱང་
ཆུབ་ལ་དམིགས་ཤིང་དོན་དུ་གཉེར་བའི་བློ་ཡིན་པའི་ཕྱིར། ཁ་ཅིག །གང་ཟག་གི་བདག་མེད་རྟོགས་
པའི་ཡེ་ཤེས་དེ། གང་ཟག་གི་བདག་མེད་རྟོགས་པའི་རྣལ་འབྱོར་གྱི་སའི་མཚན་ཉིད་ཟེར་བ་མི་
རིགས་ཏེ། སངས་འཕགས་ཀྱི་ཐུགས་རྒྱུད་ཀྱི་སྙིང་རྗེ་དེ་མཚོན་བྱ་དེ་མ་ཡིན་པའི་ཕྱིར། དེར་ཐལ།
དེ་ཐེག་དམན་གྱི་རྟོགས་རིགས་སུ་མི་གནས་པའི་ཕྱིར། ཁྱབ་སྟེ། རྣལ་འབྱོར་གྱི་ས་དང་པོ་ཡིན་ན་
ཉན་ཐོས་ཀྱི་རྟོགས་རིགས་སུ་གནས་དགོས་པའི་ཕྱིར། ཁ་ཅིག །ཉན་ཐོས་ཀྱི་ཤེས་རབ་ཀྱི་རྟོགས་
རིགས་སུ ་གནས་པའི་ལམ་ཞུ གས་ཀྱི་མཁྱེན་པ་དེ། དེའི་མཚན་ཉིད་ཟེར་བའང་མི་འཐད་དེ།



(106)
འབྲས་བུ་བྱུངཆེན་གྱི་རྒྱུ་རྣལ་འབྱོར་ས་གསུམ་བཤད་པ།
མཐའ་དཔྱོད་སྨད་ཆ།
གཟུགས་མི་རྟག་པར་རྟོགས་པའི་ཉན་ཐོས་ཀྱི་མཐོང་ལམ་གྱིས་མ་ངེས་པའི་ཕྱིར། རང་ལུགས་ནི།
ཉན་ཐོས་ཀྱི་ཤེས་རབ་ཀྱི་རྟོགས་རིགས་སུ་གནས་པའི་གང་ཟག་གི་བདག་མེད་རྟོགས་པའི་ལམ་
ཞུགས་ཀྱི་མཁྱེན་པ། འདིར་བསྟན་རྣལ་འབྱོར་གྱི་ས་དང་པོའི་མཚན་ཉིད། སྔོན་པོ་དང་དེའི་བློ་དག་
ལྷན་ཅིག་དམིགས་པ་ངེས་པའི་ཕྱིར། འདི་ནི་སེམས་ཙམ་ཁོ་ན་ཡིན་གྱི། ཞེས་སོགས་ལ། སྦྱོར་བ་
དང་། མཐའ་དཔྱད་པ་གཉིས། དང་པོ་ནི། བྱང་སེམས་ཚོགས་ལམ་པས་གཟུགས་ཕྱི་རོལ་དོན་
གྱིས་སྟོང་པར་རྟོགས་ནས་སྒོམ་པ་ལ་ཆོས་ཅན། དགོས་པ་ཡོད་དེ། གདུལ་བྱ་རང་རྒྱལ་གྱི་རིགས་
ཅན་རྗེས་སུ་བཟུང་བ་དང་། བཟུང་བ་ཕྱི་རོལ་དོན་དུ་འཛིན་པའི་རྟོག་པ་དཔལ་གཞོམ་པའི་དོན་དུ་
ཡིན་པའི་ཕྱིར། སྔོན་པོ་དང་སྔོར་སྣང་དབང་ཤེས་ཆོས་ཅན། རྫས་གཞན་མ་ཡིན་ཏེ། ལྷན་ཅིག་
དམིགས་ངེས་ཡིན་པའི་ཕྱིར། གཉིས་པ་ལ་ཁ་ཅིག །རང་རྒྱལ་གྱི་རྟོགས་རིགས་སུ་གནས་པའི་ལམ་
ཞུགས་ཀྱི་མཁྱེན་པ། གཉིས་སྟོང་རྟོགས་པའི་རྣལ་འབྱོར་གྱི་སའི་མཚན་ཉིད་ཟེར་བ་མི་འཐད་དེ།
རང་རྒྱལ་གྱི་སེམས་བསྐྱེད་ལྟ་བུ་མཚན་ཉིད་དེ་གང་ཞིག །མཚོན་བྱ་དེ་མ་ཡིན་པའི་ཕྱིར། དང་པོ་དེར་
ཐལ༑ དེ་དེའི་ཐབས་ཀྱི་རྟོགས་རིགས་སུ་གནས་པའི་ཕྱིར། དེ་ཡོད་པའི་ཕྱིར་ཏེ། ལུང་ལས། ཁ་ཅིག།
རང་རྒྱལ་གྱི་བྱང་ཆུབ་ཏུ་སེམས་བསྐྱེད་དོ། །ཞེས་གསུངས་པའི་ཕྱིར། ཁོ་ན་རེ། རང་རྒྱལ་གྱི་སྙིང་རྗེ་
དེ་དེའི་རྟོགས་རིགས་སུ་གནས་པར་ཐལ། དེའི་སེམས་བསྐྱེད་དེའི་རྟོགས་རིགས་སུ་གནས་པའི་ཕྱིར།
ཞེ་ན་མ་ཁྱབ་པའི་ཚུལ་སྔར་བཞིན་ནོ། །ཁ་ཅིག གཟུགས་ཕྱི་རོལ་དོན་གྱིས་སྟོང་པར་རྟོགས་པའི་ཡེ་
ཤེས་གཉིས་སྟོང་རྟོགས་པའི་རྣལ་འབྱོར་གྱི་སའི་མཚན་ཉིད་ཟེར་བ་མི་རིགས་ཏེ། སངས་རྒྱས་
འཕགས་པའི་ཐུགས་རྒྱུད་ཀྱི་སྙིང་རྗེ་ཆེན་པོ་དེ་མཚན་ཉིད་དེ་གང་ཞིག་མཚོན་བྱ་དེ་མ་ཡིན་པའི་ཕྱིར།
དེར་ཐལ། དེ་ཐེག་དམན་གྱི་རྟོགས་རིགས་སུ་མི་གནས་པའི་ཕྱིར། ཁྱབ་སྟེ། རྣལ་འབྱོར་གྱི་ས་གཉིས་
པ་ཡིན་ན། རང་རྒྱལ་གྱི་རྟོགས་རིགས་སུ་གནས་པས་ཁྱབ་པའི་ཕྱིར། རང་ལུགས། རང་རྒྱལ་གྱི་



མཐའ་དཔྱོད་སྨད་ཆ།
འབྲས་བུ་བྱངཆེན་གྱི་རྒྱུ་རྣལ་འབྱོར་ས་གསུམ་བཤད་པ།
(107)
ཤེས་རབ་ཀྱི་རྟོགས་རིགས་སུ་གནས་པའི་གཉིས་སྟོང་རྟོགས་པའི་ལམ་ཞུགས་ཀྱི་མཁྱེན་པ། འདིར་
བསྟན་རྣལ་འབྱོར་གྱི་ས་གཉིས་པའི་མཚན་ཉིད། ཁ་ཅིག །ཆོས་དེ་དང་ཕན་ཚུན་ཐ་དད་གང་ཞིག།
ཁྱོད་དམིགས་བྱེད་ཀྱི་ཚད་མ་ཡིན་ན། ཆོས་དེ་དམིགས་བྱེད་ཀྱི་ཚད་མ་ཡིན་པས་ཁྱབ། ཆོས་དེ་
དམིགས་བྱེད་ཀྱི་ཚད་མ་ཡིན་ནའང་ཁྱོད་དམིགས་བྱེད་ཀྱི་ཚད་མ་ཡིན་པས་ཁྱབ་པ་དེ། ཆོས་དེ་དང་
ལྷན་ཅིག་དམིགས་ངེས་ཀྱི་མཚན་ཉིད་ཟེར་བ་མི་འཐད་དེ། གཟུགས་དང་གཟུགས་འཛིན་ཚད་མ་
ལྷན་ཅིག་དམིགས་ངེས་ཡིན་པ་གང་ཞིག །གཟུགས་དམིགས་བྱེད་ཀྱི་ཚད་མ་ཡིན་ན། གཟུགས་
འཛིན་ཚད་མ་དམིགས་བྱེད་ཀྱི་ཚད་མ་ཡིན་པས་མ་ཁྱབ་པའི་ཕྱིར། དེར་ཐལ། ཉན་ཐོས་ཚོགས་
ལམ་པའི་རྒྱུད་ཀྱི་གཟུགས་འཛིན་མིག་ཤེས་ཀྱིས་མ་ངེས་པའི་ཕྱིར། དེར་ཐལ། སོ་སྐྱེའི་མིག་ཤེས་
ཀྱིས་ཁོ་རང་མ་རྟོགས་པའི་ཕྱིར། རྣམ་འགྲེལ་ལས། གཅིག་གིས་གཉིས་ཤེས་མ་ཡིན་ཏེ། དབང་པོའི་
སེམས་ནི་ངེས་ཕྱིར་རོ། །ཞེས་གསུངས་པའི་ཕྱིར། ཡང་ཁ་ཅིག །སྔོན་པོ་དང་སྔོར་སྣང་དབང་ཤེས་
ཕན་ཚུན་ཐ་དད། ངོ་བོ་གཅིག་ཏུ་གནས་པ་དེ། དེ་གཉིས་ལྷན་ཅིག་དམིགས་ངེས་ཡིན་པའི་མཚན་ཉིད་
ཟེར་བ། མི་འཐད་དེ། ལྷན་ཅིག་དམིགས་ངེས་ཀྱི་རྟགས་ཀྱི་སྔོན་པོ་དང་སྡོར་སྣང་དབང་ཤེས་རྫས་
གཞན་མ་ཡིན་པར་སྒྲུབ་པ་སྐབས་སུ་བབ་པའི་ཕྱིར་རྒོལ་རྣམ་དག་དེས། དེ་གཉིས་ངོ་བོ་གཅིག་ཏུ་མ་
རྟོགས་པའི་ཕྱིར། དེར་ཐལ། དེ་དེ་གཉིས་ངོ་བོ་གཅིག་ཡིན་མིན་ཐེ་ཚོམ་ཟ་བའི་གང་ཟག་ཡིན་པའི་
ཕྱིར༑ དེ་དེ་གཉིས་རྫས་གཅིག་ཡིན་མིན་ཐེ་ཚོམ་ཟ་བའི་གང་ཟག་ཡིན་པའི་ཕྱིར། ཆོས་ཅན་དེ་ཡིན་
པའི་ཕྱིར། ཁ་ཅིག །སྔོན་པོ་དང་སྔོ་འཛིན་གྱི་བློ་ལྷན་ཅིག་དམིགས་ངེས་ཡིན་ཟེར་བ་མི་འཐད་ཅིང་།
སྔོན་པོ་དང་སྔོ་འཛིན་ཡིད་མངོན་ལྷན་ཅིག་དམིགས་ངེས་ཡིན་ཟེར་བའང་མི་འཐད་དེ། སྔོན་པོ་རྟོགས་
འཛིན་ཡིད་མངོན་གྱི་རྒྱུ་ཡིན་པའི་ཕྱིར། དེར་ཐལ། སྔོ་འཛིན་དབང་མངོན་སྔོ་འཛིན་ཡིད་མངོན་གྱི་རྒྱུ་
ཡིན་པ་གང་ཞིག །སྔོན་པོ་དང་སྔོ་འཛིན་དབང་མངོན་གཉིས་ལྷན་ཅིག་དམིགས་ངེས་ཡིན་པའི་ཕྱིར།



(108)
འབྲས་བུ་བྱངཆེན་གྱི་རྒྱུ་རྣལ་འབྱོར་ས་གསུམ་བཤད་པ།
མཐའ་དཔྱོད་སྨད་ཆ།
ཁ་ཅིག །སྔོན་པོ་དང་སྔོ་འཛིན་མངོན་སུམ་ལྷན་ཅིག་དམིགས་ངེས་མ་ཡིན་ཟེར་བ་མི་འཐད་དེ། སྔོན་
པོ་དང་དེ་འཛིན་དབང་མངོན་ལྷན་ཅིག་དམིགས་ངེས་ཡིན་པའི་ཕྱིར། ཁོ་ན་རེ། འོ་ན། སྔོ་འཛིན་
མངོན་སུམ་དེ་སྔོ་འཛིན་ཡིད་མངོན་གྱི་རྒྱུ་ཡིན་པར་ཐལ། སྔོན་པོ་དེའི་རྒྱུ་གང་ཞིག །སྔོན་པོ་དང་དེ་
འཛིན་མངོན་སུམ་ལྷན་ཅིག་དམིགས་ངེས་ཡིན་པའི་ཕྱིར། རྟགས་ཁས། འདོད་མི་ནུས་ཏེ། སྔོ་འཛིན་
ཡིད་མངོན་སྔོ་འཛིན་མངོན་སུམ་གྱི་བྱེ་བྲག་ཡིན་པའི་ཕྱིར་ཏེ། སྔོ་འཛིན་དབང་མངོན་དེའི་བྱེ་བྲག་
ཡིན་པའི་ཕྱིར་ན། མ་ཁྱབ། ཡང་ཁོ་ན་རེ། སྔོ་འཛིན་ཡིད་མངོན་གྱི་དུས་སུ་སྔོ་འཛིན་མངོན་སུམ་མེད་
པར་ཐལ། སྔོ་འཛིན་མངོན་སུམ་དེ་སྔོ་འཛིན་ཡིད་མངོན་གྱི་རྒྱུ་ཡིན་པའི་ཕྱིར། འདོད་ན། དེ་ཆོས་
ཅན༑ ཁྱོད་ཀྱི་དུས་སུ་དེ་ཡོད་པར་ཐལ། ཁྱོད་ཀྱི་དུས་སུ་སྔོ་འཛིན་ཡིད་མངོན་ཡོད་པའི་ཕྱིར་ནའང་།
མ་ཁྱབ། ཡང་ཁོ་ན་རེ། སྔོན་པོ་འཛིན་པའི་རྣལ་འབྱོར་མངོན་སུམ་དེ་སྔོན་པོ་དང་ལྷན་ཅིག་དམིགས་
ངེས་ཡིན་པར་ཐལ། སྔོན་པོ་དང་དེ་འཛིན་མངོན་སུམ་ལྷན་ཅིག་དམིགས་ངེས་ཡིན་པའི་ཕྱིར་ན།
མ་ཁྱབ། འདོད་ན། དེ་ཆོས་ཅན། ཁྱོད་སྣང་ཡུལ་དུ་བྱེད་པའི་སོ་སྐྱེའི་མངོན་སུམ་ཡོད་པར་ཐལ།
རྟོགས་དེའི་ཕྱིར་ཟེར་ནའང་། མ་ཁྱབ་སྟེ། འོ་ན། གཟུགས་འཛིན་པའི་སངས་འཕགས་ཀྱི་མིག་ཤེས་
ཆོས་ཅན། དེར་ཐལ། དེའི་ཕྱིར། རང་ལུགས། སྔོན་པོ་དང་སྔོར་སྣང་དབང་ཤེས་གཉིས་ཕན་ཚུན་ཐ་
དད་འབྲལ་མི་རུང་དུ་ལྷན་ཅིག་གནས་པ་དེ། དེ་གཉིས་ལྷན་ཅིག་དམིགས་ངེས་ཡིན་པའི་མཚན་ཉིད་
ཡིན་ཏེ། རྣམ་འགྲེལ་ལས། ངེས་པར་བློ་དང་ལྷན་ཅིག་ཏུ། །ཅིག་ཅར་དུ་ནི་མྱོང་འགྱུར་བའི། །ཡུལ་
ནི་དེ་ལས་གཞན་ཉིད་དུ། །རྣམ་གང་གིས་ནི་འགྲུབ་པར་འགྱུར། ཞེས་པ་དང༌། རྣམ་ངེས་ལས།
ལྷན་ཅིག་དམིགས་པ་ངེས་པའི་ཕྱིར། །སྔོ་དང་དེ་བློ་གཞན་མ་ཡིན། །ཞེས་དང་། སློབ་དཔོན་ཆོས་
མཆོག་གིས། ལྷན་ཅིག་པ་ནི་དུས་གཅིག་པའོ། །དམིགས་པ་ནི་རྟོགས་པའོ། །ངེས་པ་ནི་ཁྱབ་པའོ།།
ཞེས་གསུངས་པའི་ཕྱིར། ༈ དེ་ཡང་རྟེན་ཅིང་འབྲེལ་བར་འབྱུང་བ་ཡིན་པའི་ཕྱིར་སྒྱུ་མ་བཞིན་དུ་ངོ་བོ་



མཐའ་དཔྱོད་སྨད་ཆ།
འབྲས་བུ་བྱུངཆེན་གྱི་རྒྱུ་རྣལ་འབྱོར་ས་གསུམ་བཤད་པ།
(109)
ཉིད་མེད་པ་སྟེ་ཞེས་སོགས་ལ། བྱང་སེམས་མཐོང་ལམ་པས་ཆོས་ཉིད་བདེན་སྟོང་དུ་རྟོགས་ནས་
བསྒོམ་པ་ལ་ཆོས་ཅན། དགོས་པ་ཡོད་དེ། ཐེག་ཆེན་གྱི་རིགས་ཅན་རྗེས་སུ་བཟུང་བ་དང་། ཤེས་སྒྲིབ་
སྤངས་པའི་རྣམ་གྲོལ་ལམ་ཐོབ་པའི་དགོས་པ་ཡོད་པའི་ཕྱིར། ཁ་ཅིག །ཐེག་ཆེན་གྱི་རྟོགས་རིགས་
སུ་གནས་པའི་ལམ་ཞུགས་ཀྱི་མཁྱེན་པ་དེ། བདག་མེད་རྟོགས་པའི་རྣལ་འབྱོར་གྱི་སའི་མཚན་ཉིད་
ཟེར་བ་མི་འཐད་དེ། བྱང་སེམས་མཐོང་ལམ་པའི་རྒྱུད་ཀྱི་ཀུན་རྫོབ་སེམས་བསྐྱེད་ལྟ་བུ་མཚན་ཉིད་དེ་
གང་ཞིག །མཚོན་བྱ་དེ་མ་ཡིན་པའི་ཕྱིར། ཕྱི་མ་དེར་ཐལ། ཐེག་ཆེན་གྱི་ཤེས་རབ་ཀྱི་རྟོགས་རིགས་
སུ་མི་གནས་པའི་ཕྱིར་ཏེ། དེའི་ཐབས་ཀྱི་རྟོགས་རིགས་སུ་གནས་པའི་ཕྱིར། ཁ་ཅིག །བདག་མེད་
རྟོགས་པའི་ལམ་ཞུགས་ཀྱི་མཁྱེན་པ་དེ། འདིར་བསྟན་རྣལ་འབྱོར་གྱི་ས་གསུམ་པའི་མཚན་ཉིད་ཟེར་
བ་མི་འཐད་དེ། སངས་འཕགས་ཀྱི་རྒྱུད་ཀྱི་ཀུན་རྫོབ་སེམས་བསྐྱེད་མཚོན་བྱ་དེ་མ་ཡིན་པའི་ཕྱིར།
དེ་ཐེག་ཆེན་གྱི་ཤེས་རབ་ཀྱི་རྟོགས་རིགས་སུ་མི་གནས་པའི་ཕྱིར། ཁ་ཅིག །ཐེག་ཆེན་གྱི་ཤེས་རབ་ཀྱི་
རྟོགས་རིགས་སུ་གནས་པའི་ལམ་ཞུགས་ཀྱི་མཁྱེན་པ་དེ། དེའི་མཚན་ཉིད་ཟེར་བའང་མི་རིགས་ཏེ།
གང་ཟག་ཐ་སྙད་དུ་ཡོད་པར་རྟོགས་པའི་བྱང་སེམས་ཀྱི་མཐོང་ལམ་མཚན་ཉིད་དེ་ཡིན་པ་གང་ཞིག།
མཚོན་བྱ་དེ་མ་ཡིན་པའི་ཕྱིར། དང་པོ་དེར་ཐལ། དེ་ཐེག་ཆེན་གྱི་ཀུན་རྫོབ་ཤེས་པའི་ཤེས་རབ་ཀྱི་
རྟོགས་རིགས་སུ་གནས་པའི་ཕྱིར། རང་ལུགས། ཐེག་ཆེན་གྱི་ཤེས་རབ་ཀྱི་རྟོགས་རིགས་སུ་གནས་
པའི་བདེན་མེད་རྟོགས་པའི་ལམ་ཞུགས་གྱི་མཁྱེན་པ་དེ། འདིར་བསྟན་རྣལ་འབྱོར་གྱི་ས་གསུམ་པའི་
མཚན་ཉིད། ཁ་ཅིག །གང་ཟག་བདག་མེད་རྟོགས་པའི་རྣལ་འབྱོར་གྱི་ས། གཟུང་མེད་རྟོགས་པའི་
རྣལ་འབྱོར་གྱི་ས། འཛིན་མེད་རྟོགས་པའི་རྣལ་འབྱོར་གྱི་ས། ཆོས་ཐམས་ཅད་བདེན་སྟོང་དུ་རྟོགས་
པའི་རྣལ་འབྱོར་གྱི་ས། ཞེས་བཞིའི་ཐ་སྙད་བྱེད་པ་མི་འཐད་པར་ཐལ། གཟུང་མེད་རྟོགས་པའི་རྣལ་
འབྱོར་གྱི་ས་ལས་ལོགས་སུ་འཛིན་མེད་རྟོགས་པའི་རྣལ་འབྱོར་གྱི་ས་འཇོག་མི་དགོས་པའི་ཕྱིར།



(110)
འབྲས་བུ་བྱངཆེན་གྱི་རྒྱུ་རྣལ་འབྱོར་ས་གསུམ་བཤད་པ།
མཐའ་དཔྱོད་སྨད་ཆ།
དེར་ཐལ། གཟུགས་གཟུགས་འཛིན་དབང་ཤེས་དང་རྫས་གཞན་ཁེགས་པའི་གང་ཟག་ཡིན་ན་
གཟུགས་འཛིན་དབང་ཤེས་གཟུགས་དང་རྫས་གཞན་ཁེགས་པའི་གང་ཟག་ཡིན་དགོས་པའི་ཕྱིར།
རྣལ་འགྲེལ་ལས། དེར་ཡང་རྩོད་པ་མཚུངས་ཕྱིར་དང་། །ཞེས་གསུངས་པའི་ཕྱིར། ཁོ་ན་རེ། འགྲེལ་
པར་༑ གཟུང་བ་མེད་ན་འཛིན་པ་མེད་དོ་སྙམ་དུ་བསྒོམ་པས། ཞེས་གསུངས་པ་མི་འཐད་པར་ཐལ།
དམ་བཅའ་གང་ཞིག །ཕྱི་རོལ་གྱི་དོན་དུ་མངོན་པར་ཞེན་པ་སྤངས་ཏེ་ཞེས་པས། ཆོས་ཀྱི་བདག་
འཛིན་རགས་པ་སྤངས་ཚུལ་དངོས་སུ་འཆད་པའི་ཕྱིར་ན་མ་ཁྱབ་སྟེ། གཟུང་བ་མེད་ན་ཞེས་སོགས་ཀྱི་
གཞུང་གིས་རྗེས་ཐོབ་ཏུ་ཇི་ལྟར་ཉམས་སུ་ལེན་པའི་ཚུལ་བསྟན་པའི་ཕྱིར། ཁ་ཅིག །སློབ་དཔོན་གྱི་
ལུགས་ལ་སྔོར་སྣང་དབང་ཤེས་མ་འཁྲུལ་པའི་ཤེས་པར་འདོད་པ་འདིའི་སྐབས་ཀྱི་རྣམ་བཤད་ལས་
ལེགས་པར་བཀག་སྟེ། དེ་ཉིད་ལས། མཉམ་གཞག་ཏུ་གཟུང་འཛིན་རྫས་ཐ་དད་ཀྱིས་སྟོང་པར་
མངོན་སུམ་གྱིས་རྟོགས་པ་ན། རྗེས་ཐོབ་ཏུ་སྡོར་སྣང་དབང་པོའི་ཤེས་པ་ལ་སོགས་པ་གཞན་ཡང་
འཁྲུལ་པར་འཛིན་པ་ཟློག །ཞེས་གསུངས་པའི་ཕྱིར། ། འདི་ལ་བསལ་བྱ་ཅི་ཡང་མེད། །བཞག་པར་
བྱ་བ་ཅུང་ཟད་མེད། །ཡང་དག་ཉིད་ལ་ཡང་དག་ལྟ། །ཡང་དག་མཐོང་ནས་རྣམ་པར་གྲོལ། །ཞེས་
པར༑ རྒྱུད་བླ་མ་ལྟར་ན། རང་བཞིན་གནས་རིགས་ལ་བདག་འཛིན་གཉིས་ཀྱི་ཞེན་ཡུལ་སྔར་ཡོད་
གསར་དུ་བསལ་བར་བྱ་བ་ཅི་ཡང་མེད་དེ། དེ་ལ་བདག་འཛིན་གཉིས་ཀྱི་ཞེན་ཡུལ་ཡོད་མ་མྱོང་བའི་
ཕྱིར༑ རང་བཞིན་གནས་རིགས་ལ་བདག་མེད་གཉིས་སྔར་མེད་གསར་དུ་བཞག་པར་བྱ་བ་ཅུང་ཟད་
ཀྱང་མེད་དེ། དང་པོ་ནས་བདག་མེད་གཉིས་ཀྱི་རང་བཞིན་ཡིན་པའི་ཕྱིར། བྱང་འཕགས་ཀྱི་རྒྱུད་ཀྱི་
སྟོང་ཉིད་མངོན་སུམ་དུ་རྟོགས་པའི་ཤེས་རབ་ཆོས་ཅན། ཡང་དག་པའི་ལྟ་བ་ཡིན་ཏེ། སྟོང་ཉིད་
མངོན་སུམ་དུ་རྟོགས་པའི་ལྟ་བ་ཡིན་པའི་ཕྱིར། སྙིང་རྗེ་དང་བྱང་ཆུབ་ཀྱི་སེམས་སོགས་ཀྱིས་ཟིན་
པའི་སྒོ་ནས་སྟོང་ཉིད་མངོན་སུམ་དུ་རྟོགས་པའི་ལྟ་བ་བསྒོམ་པ་ལ་ཆོས་ཅན། དགོས་པ་ཡོད་དེ།



མཐའ་དཔྱོད་སྨད་ཆ།
མཐོང་ལམ་རྩེ་སྦྱོར་གྱི་ངོ་བོ།
(111)
སངས་རྒྱས་ཀྱི་གོ་འཕང་ཐོབ་པའི་ཆེད་དུ་ཡིན་པའི་ཕྱིར། ཁོ་ན་རེ། སངས་འཕགས་ཀྱི་མིག་གི་རྣམ་
པར་ཤེས་པའི་འཁོར་དུ་བྱུང་བའི་ཤེས་རབ་ཆོས་ཅན། དེར་ཐལ། དེའི་ཕྱིར། དེར་ཐལ། དེ་མངོན་
སུམ་དུ་རྟོགས་པའི་ཤེས་རབ་ཡིན་པའི་ཕྱིར་ན། མ་ཁྱབ་སྟེ། འོ་ན། དེ་ཡང་དག་པའི་ལྟ་བ་ཡིན་པར་
ཐལ༑ ཡང་དག་པའི་ཤེས་རབ་ཡིན་པའི་ཕྱིར། ཁྱབ་བསལ་ཁས། དེར་ཐལ། ཤེས་རབ་ཡང་དག་པ་
ཡིན་པའི་ཕྱིར་ཏེ། ཤེས་རབ་ཁྱད་པར་ཅན་ཡིན་པའི་ཕྱིར་ཏེ། སྒྲིབ་གཉིས་སྤངས་པའི་ཤེས་རབ་ཡིན་
པའི་ཕྱིར། གཞན་ཡང་། སྟོང་ཉིད་མངོན་སུམ་དུ་རྟོགས་པའི་ཤེས་རབ་ཡིན་ན། དེ་རྟོགས་པའི་ལྟ་བ་
ཡིན་མི་དགོས་པར་ཐལ། དེ་འདྲའི་ཤེས་རབ་ཏུ་གྱུར་པའི་དབང་ཤེས་ཡོད། དེ་རྟོགས་པའི་ལྟ་བ་
ཡིན་ན་ཡིད་ཤེས་ཡིན་དགོས་པའི་ཕྱིར། ཁ་ཅིག །དྲི་མ་བསལ་དུ་མེད་པ་དང༌། གཉེན་པོ་བསྐྱེད་དུ་
མེད་པ་གཞུང་གི་དོན་དུ་བྱེད་པ་མི་འཐད་དེ། ཤེས་སྒྲིབ་སྤང་བྱ་དང་། དེའི་དངོས་གཉེན་རྒྱུད་ལ་
བསྐྱེད་བྱ་ཡིན་པའི་ཕྱིར། ཁ་ཅིག །བདག་མེད་གཉིས་གཞི་དབུ་མ། དེ་གཉིས་རྟོགས་པའི་ལམ་ལམ་
དབུ་མ། དེས་ཐོབ་པའི་རྣམ་གྲོལ་ལམ་འབྲས་བུ་དབུ་མ་ཡིན་ཟེར་བ་མི་འཐད་དེ། གང་ཟག་གི་
བདག་མེད་དེ་དེ་མ་ཡིན་པའི་ཕྱིར། དེ་དོན་དམ་བདེན་པ་མ་ཡིན་པའི་ཕྱིར། ། སྦྱིན་པ་ལ་སོགས་རེ་
རེར་ནི། །དེ་དག་ཕན་ཚུན་བསྡུས་པ་གང༌། །སྐད་ཅིག་གཅིག་པའི་བཟོད་པ་ཡིས། །བསྡུས་པ་དེ་འདིར་
མཐོང་བའི་ལམ། །ཞེས་པར། ཐེག་ཆེན་གྱི་མཐོང་ལམ་བཟོད་པ་བརྒྱད་ཆོས་ཅན། མཐོང་ལམ་རྩེ་
སྦྱོར་ཡིན་ཏེ། མཐོང་སྤངས་རྟོག་པའི་ས་བོན་དངོས་སུ་འཇོམས་བྱེད་ཀྱི་ཐེག་ཆེན་གྱི་བདེན་པ་མངོན་
རྟོགས་ཡིན་པའི་ཕྱིར། མཐོང་སྤངས་རྟོག་པའི་གཉེན་པོའི་རིགས་སུ་གནས་པའི་ཐེག་ཆེན་གྱི་བདེན་
པ་མངོན་རྟོགས། མཐོང་ལམ་རྩེ་སྦྱོར་གྱི་མཚན་ཉིད་ཡིན།།
༈ དེ་ནས་སེངྒེ་རྣམ་བསྒྱིངས་པའི། །ཞེས་སོགས་ལ་སྦྱོར་བ་དང་། མཐའ་དཔྱད་པ་གཉིས།
དང་པོ་ནི། མཐོང་ལམ་རྩེ་སྦྱོར་ལ་གནས་པའི་སེམས་དཔའ་ཆོས་ཅན། སངས་པ་ལ་དབང་བྱེད་པའི་



(113)
རྟེན་འབྲེལ་སྤྱིའི་རྣམ་གཞག
མཐའ་དབྱོད་སྨད་ཆ།
བྱེད་ལས་ཁྱད་པར་ཅན་དང་ལྡན་ཏེ། མཉམ་གཞག་ཏུ་སེང་གེ་རྣམ་པར་བསྒྱིངས་པའི་ཏིང་ངེ་འཛིན་
ལ་མཉམ་པར་བཞག་ནས་རྗེས་ཐོབ་ཏུ་རྟེན་འབྲེལ་ལུགས་མཐུན་དང་ལུགས་མི་མཐུན་ལ་དཔྱོད་པར་
བྱེད་པའི་བདེན་པ་མངོན་རྟོགས་ལ་གནས་པའི་སེམས་དཔའ་ཡིན་པའི་ཕྱིར། གཉིས་བ་ལ་གཉིས།
རྟེན་འབྲེལ་སྤྱིའི་རྣམ་གཞག་དང་། གནས་སྐབས་ཀྱི་རྟེན་འབྲེལ་བྱེ་བྲག་ཏུ་བཤད་པའོ། །དང་པོ་ནི།
སེམས་ཙམ་པས་རྟེན་འབྲེལ་གི་སྒྲ་དོག་པའི་དབང་དུ་བྱས་ནས། རང་གི་རྒྱུ་རྐྱེན་ལས་སྐྱེས་པ་རྟེན་
འབྲེལ་གྱི་མཚན་ཉིད་དུ་བྱེད། དབུ་མ་པས་སྒྲ་ཡང་པའི་དབང་དུ་བྱས་ནས། ལྟོས་ནས་གྲུབ་པ། རྟེན་
ཅིང་འབྲེལ་བར་འབྱུང་བའི་མཚན་ཉིད། དེ་ལ་དབྱེ་ན། འདུས་བྱས་ཀྱི་རྟེན་འབྲེལ་དང་འདུས་མ་བྱས་
ཀྱི་རྟེན་འབྲེལ་གཉིས་ཡོད་པ་ཡིན་ཏེ། གཞི་གྲུབ་ན་རྟེན་ཅིང་འབྲེལ་འབྱུང་ཡིན་དགོས་པར་རྩ་ཤེ་ལས་
གསུངས་པའི་ཕྱིར། ཁ་ཅིག །འདུས་མ་བྱས་ཀྱི་རྟེན་འབྲེལ་ཡོད་ཀྱང་། འདུས་མ་བྱས་ཀྱི་རྟེན་ཅིང་
འབྲེལ་བར་འབྱུང་བ་མེད་དེ། རྟེན་ཅིང་འབྲེལ་པར་འབྱུང་བ་ཡིན་ན་འདུས་བྱས་ཡིན་དགོས་པའི་
ཕྱིར༑ དེ་ཡིན་ན་འབྱུང་བ་ཡིན་དགོས་པའི་ཕྱིར་ཞེ་ན། མ་གྲུབ་སྟེ། སྐབས་འདིའི་འབྱུང་བ་དང་གྲུབ་
པའི་སྐད་དོད་ཐུན་མོང་བ་ཡོད་པའི་ཕྱིར། ཡང་ཁོ་ན་རེ། རྟེན་ཅིང་འབྲེལ་བར་འབྱུང་བ་ཡིན་ན་འདུས་
བྱས་ཡིན་དགོས་པར་ཐལ། རྩ་ཤེའི་མཆོད་བརྗོད་ཀྱི་སྐབས་ནས་དངོས་སུ་བསྟན་པའི་རྟེན་འབྲེལ་
ཡིན་ན་དེ་ཡིན་དགོས་པའི་ཕྱིར། དེར་ཐལ། གང་གིས་རྟེན་ཅིང་འབྲེལ་བར་འབྱུང་། །ཞེས་པའི་
སྐབས་ནས་དངོས་སུ་བསྟན་པའི་རྟེན་འབྲེལ་ཡིན་ན། འདུས་བྱས་ཡིན་དགོས་པའི་ཕྱིར་ན། མ་ཁྱབ་
སྟེ༑ རྩ་ཤེའི་མཆོད་བརྗོད་ཀྱི་སྐབས་ནས་དངོས་སུ་བསྟན་པའི་རྟེན་འབྲེལ་ཡིན་ན། གང་གིས་རྟེན་
ཅིང་འབྲེལ་བར་འབྱུང་ཞེས་པའི་སྐབས་ནས་དངོས་སུ་བསྟན་པའི་རྟེན་འབྲེལ་ཡིན་མི་དགོས་པའི་
ཕྱིར༑ དེར་ཐལ། མཆོད་བརྗོད་ཀྱིས་ཁྱད་གཞིར་བསྟན་པའི་རྟེན་འབྲེལ་ཡིན་ན། དེས་ཁྱད་ཆོས་སུ་
བསྟན་པའི་རྟེན་འབྲེལ་ཡིན་མི་དགོས་པའི་ཕྱིར།།



མཐའ་དཔྱོད་སྨད་ཆ།
ཀུན་ནས་ཉོན་མོངས་ཕྱོགས་ཀྱི་རྟེན་འབྲེལ་གྱི་དབྱེ་བ།
(113)
། གཉིས་པ་ལ་གཉིས། ཀུན་ནས་ཉོན་མོངས་ཀྱི་རྟེན་འབྲེལ་བཤད་པ་དང་། རྣམ་བྱང་གི་
རྟེན་འབྲེལ་བཤད་པ་གཉིས་ལས། ཕྱི་མ་སྤྱི་དོན་དུ་བཤད་པ་ལྟར་རོ། །དང་པོ་ལ་བཞི། དབྱེ་བ།
རྐྱེན་དུ་འགྱུར་ཚུལ། ཚེ་དུ་ལ་རྫོགས་པ། ས་མཚུངས་པའི་རྣམ་གཞག་དང་བཞི། དང་པོ་ལ། བཅུ་
གཉིས་སུ་ཡོད་དེ། ཡན་ལག་བཅུ་གཉིས་ཀྱི་ཐོག་མའི་མ་རིག་པ་ནས། རྒ་ཤིའི་བར་དུ་ཡོད་པའི་ཕྱིར།
ཁ་ཅིག །མ་རིག་པ་ཡན་ལག་བཅུ་གཉིས་ཀྱི་ནང་ཚན་དུ་གྱུར་པའི་མ་རིག་པ་ཡིན་ཟེར་བ་མི་
འཐད་དེ། དེ་ཉོན་མོངས་ཅན་གྱི་མ་རིག་པ་མ་ཡིན་པའི་ཕྱིར་ཏེ། ཉོན་མོངས་ཅན་མ་ཡིན་པའི་མ་རིག་
པ་ཡོད་པའི་ཕྱིར། ཉན་ཐོས་དགྲ་བཅོམ་པས་མ་རིག་པ་མ་སྤངས་པའི་ཕྱིར་ཏེ། དེས་མི་ཤེས་པ་མ་
སྤངས་པའི་ཕྱིར། དེས་ཤེས་སྒྲིབ་མ་སྤངས་པའི་ཕྱིར། ཡང་ཁ་ཅིག །ཉོན་མོངས་ཅན་གྱི་མ་རིག་པ་དེ་
ཡན་ལག་བཅུ་གཉིས་ཀྱི་ཐོག་མའི་མ་རིག་པ་ཡིན་ཟེར། འོ་ན། དེ་ཆོས་ཅན། ཁྱོད་རྒྱུད་ལྡན་གྱི་
འཕགས་པ་མེད་པར་ཐལ། རྟགས་དེའི་ཕྱིར། འདོད་མི་ནུས་ཏེ། འདོད་ཆགས་རྒྱུད་ལྡན་གྱི་འཕགས་
པ་ཡོད་པའི་ཕྱིར། ཁྱབ་སྟེ། འདོད་ཆགས་ཡིན་ན་རང་དང་མཚུངས་ལྡན་གྱི་མ་རིག་པ་ཡོད་དགོས་
པའི་ཕྱིར། དེར་ཐལ། ཉོན་མོངས་ཅན་གྱི་སེམས་ཡིན་ན་རང་དང་མཚུངས་ལྡན་གྱི་མ་རིག་པ་ཡོད་
པས་ཁྱབ་པའི་ཕྱིར་ཏེ། ཀུན་བཏུས་ལས། མ་རིག་པ་ནི་ཉོན་མོངས་པ་ཐམས་ཅད་དང་མཚུངས་པར་
ལྡན་པ་ཅན་ཡིན་པས། ཞེས་དང་། མཛོད་ལས། རྨོངས་དང་བག་མེད་ལེ་ལོ་དང༌། །མ་དད་པ་དང་
རྨུགས་དང་རྒོད། །ཉོན་མོངས་ཅན་ལ་རྟག་ཏུ་འབྱུང་། །ཞེས་གསུངས་པའི་ཕྱིར། གཞན་ཡང་། ཉོན་
མོངས་ཅན་གྱི་མ་རིག་པ་རྒྱུད་ལྡན་གྱི་འཕགས་པ་ཡོད་པར་ཐལ། འཇིག་ལྟ་ལྷན་སྐྱེས་རྒྱུད་ལྡན་གྱི་
འཕགས་པ་ཡོད་པའི་ཕྱིར་ཏེ། རྣམ་འགྲེལ་ལས། ངའོ་སྙམ་པའི་བློ་གང་དེ། །སེམས་ཅན་ལ་ལྟ་ལྷན་
ཅིག་སྐྱེས། །ཞེས་གསུངས་པའི་ཕྱིར། ཡང་ཁ་ཅིག གང་ཟག་གི་བདག་འཛིན་ཡན་ལག་བཅུ་གཉིས་
ཀྱི་ཐོག་མའི་མ་རིག་པ་ཡིན་ཟེར་བ་མི་འཐད་དེ། དེ་མ་རིག་པ་མ་ཡིན་པའི་ཕྱིར། དེར་གྱུར་པའི་གཙོ་



(114)
ཀུན་ནས་ཉོན་མོངས་ཕྱོགས་ཀྱི་རྟེན་འབྲེལ་གྱི་དབྱེ་བ།
མཐའ་དབྱོད་སྨད་ཆ།
སེམས་ཡོད་པའི་ཕྱིར་ཏེ། གང་ཟག་གི་བདག་ཞེན་ཡུལ་དུ་བྱེད་པའི་གཙོ་སེམས་ཡོད་པའི་ཕྱིར།
ཡང་ཁ་ཅིག གང་ཟག་གི་བདག་འཛིན་དུ་གྱུར་བའི་མ་རིག་པ་དེ་དེ་ཡིན་ཟེར་བ་མི་འཐད་དེ། དེ་རྒྱུད་
ལྡན་གྱི་འཕགས་པ་ཡོད། ཐོག་མའི་མ་རིག་པ་རྒྱུད་ལྡན་གྱི་འཕགས་པ་མེད་པའི་ཕྱིར། ཕྱི་མ་དེར་
ཐལ་༑ ཡང་སྲིད་ཕྱི་མར་འཕེན་བྱེད་ཀྱི་ལས་གསར་དུ་བསོག་པའི་འཕགས་པ་མེད་པའི་ཕྱིར།
དེར་ཐལ། རྟེན་འབྲེལ་མདོ་འགྲེལ་ལས། བདེན་པ་མཐོང་ལ་འཕེན་པ་མེད། །སྲེད་དང་བྲལ་ལ་
ཡང་སྲིད་མེད། །ཅེས་གསུངས་པའི་ཕྱིར། ཁ་ཅིག ཡན་ལག་བཅུ་གཉིས་ཀྱི་ནང་ཚན་དུ་གྱུར་པའི་མ་
རིག་པ་ལ་ལས་འབྲས་ལ་རྨོངས་པའི་མ་རིག་པ་ཡོད་ཟེར་བ་མི་འཐད་དེ། དེ་ཡིན་ན་དེ་ཁོ་ན་ཉིད་ལ་
རྨོངས་པའི་མ་རིག་པ་ཡིན་དགོས་པའི་ཕྱིར། ལས་རྒྱུ་འབྲས་ལ་རྨོངས་པའི་ཉོན་མོངས་ཅན་གྱི་མ་
རིག་པས། བསོད་ནམས་མ་ཡིན་པའི་ལས་ཀྱི་དུས་ཀྱི་ཀུན་སློང་བྱེད་པ་སྲིད་དེ་བསོད་ནམས་མ་ཡིན་
པའི་ལས་ཡིན་ན་རང་དང་མཚུངས་ལྡན་གྱི་མ་རིག་པ་ཡོད་དགོས་པའི་ཕྱིར་ཏེ། ཉོན་མོངས་ཅན་གྱི་
སེམས་ཡིན་ན་རང་གི་གྲོགས་སུ་གྱུར་པའི་ཉོན་མོངས་ཅན་གྱི་མ་རིག་པ་དང་མཚུངས་ལྡན་ཡིན་
དགོས་པའི་ཕྱིར། མཛོད་ལས། དེ་ལྟར་གསུངས་པའི་ཕྱིར། ལས་རྒྱུ་འབྲས་ལ་རྨོངས་པའི་ཉོན་
མོངས་ཅན་གྱི་མ་རིག་པས་བསོད་ནམས་མ་ཡིན་པའི་ལས་ཀྱི་རྒྱུའི་ཀུན་སློང་བྱེད་པ་མི་སྲིད་དེ། རྒྱུའི་
ཀུན་སློང་གི་མ་རིག་པ་ཡིན་ན། དེ་ཁོ་ན་ཉིད་ལ་རྨོངས་པའི་མ་རིག་པ་ཡིན་དགོས་པའི་ཕྱིར། དེ་ཁོ་ན་
ཉིད་ལ་རྨོངས་པའི་ཉོན་མོངས་ཅན་གྱི་མ་རིག་པས། རང་འབྲས་བསོད་ནམས་དང་། མི་གཡོ་བའི་
ལས་ཀྱི་རྒྱུའི་ཀུན་སློང་བྱེད་པ་སྲིད་དེ། འཁོར་བས་བསྡུས་པའི་ལས་ཡིན་ན་རང་རྒྱུ་ཉོན་མོངས་ཅན་
གྱི་མ་རིག་པས་ཀུན་ནས་བསླངས་པའི་ལས་ཡིན་དགོས་པའི་ཕྱིར། དེས་དེའི་དུས་ཀྱི་ཀུན་སློང་བྱེད་
པ་མི་སྲིད་དེ། བསོད་ནམས་ཀྱི་ལས་ཡིན་ན་རང་གི་གྲོགས་སུ་གྱུར་པའི་ཉོན་མོངས་ཅན་གྱི་མ་རིག་པ་
དང་མཚུངས་ལྡན་མ་ཡིན་དགོས། མི་གཡོ་བའི་ལས་ཡིན་ནའང་དེ་མ་ཡིན་དགོས་པའི་ཕྱིར་ཏེ། རང་གི་



མཐའ་དཔྱོད་སྨད་ཆ།
ཀུན་ནས་ཉོན་མོངས་ཕྱོགས་ཀྱི་རྟེན་འབྲེལ་གྱི་དབྱེ་བ།
(115)
གྲོགས་སུ་གྱུར་པའི་མ་རིག་པ་དང་མཚུངས་ལྡན་གྱི་ཤེས་པ་ཡིན་ན་དགེ་བ་མ་ཡིན་དགོས་པའི་ཕྱིར།
རང་ལུགས། རྟེན་འབྲེལ་ཡན་ལག་བཅུ་གཉིས་ཀྱི་ནང་ཚན་དུ་གྱུར་པའི་རང་འབྲས་ཡང་སྲིད་ཕྱི་མ་
འཕེན་བྱེད་ལས་ཀུན་ནས་སློང་བྱེད་ཀྱི་མི་ཤེས་པ་དེ། རྟེན་འབྲེལ་ཡན་ལག་བཅུ་གཉིས་ཀྱི་ནང་ཚན་
དུ་གྱུར་པའི་མ་རིག་པའི་མཚན་ཉིད། དེ་དང་ཡན་ལག་བཅུ་གཉིས་ཀྱི་ཐོག་མའི་མ་རིག་པ་དང་།
འཁོར་བའི་རྩ་བར་གྱུར་པའི་མ་རིག་པ་རྣམས་དོན་གཅིག འོ་ན། དེ་མཐོང་སྤངས་དང་སྒོམ་སྤངས་
གང་ཡིན་ཞེ་ན། དོན་གསང་མཁན་པོ་ན་རེ། དེ་མཐོང་སྤངས་ཡིན་ཏེ། དེ་ཡང་སྲིད་འཕེན་བྱེད་གང་
ཞིག ༑འཕགས་རྒྱུད་ལ་ཡང་སྲིད་འཕེན་བྱེད་ཀྱི་ཉོན་མོངས་པ་མེད་པར་རྟེན་འབྲེལ་མདོ་འགྲེལ་
ལས་གསུངས་པའི་ཕྱིར་ཞེས་ཟེར། དེ་ལ་གསེར་ཕྲེང་དུ་མི་འཐད་དེ། མཐོང་སྤངས་ཡིན་ན་གྲུབ་
མཐས་བློ་མ་བསྒྱུར་བའི་གང་ཟག་གི་རྒྱུད་ལ་མེད་དགོས། བྱ་རི་དྭགས་སོགས་མ་རིག་པའི་དབང་
གིས་ལས་གསར་དུ་གསོག རྟེན་འབྲེལ་ཡན་ལག་བཅུ་གཉིས་ཀྱི་ནང་ཚན་དུ་གྱུར་པའི་མ་རིག་པ་
ཉེས་པ་རྣམས་ཀྱི་རྩ་བ་ཡིན་པའི་ཕྱིར། དེ་ཡང་ཐོགས་མེད་སྐུ་མཆེད་ཀྱིས་ཉོན་ཡིད་འཁོར་གྱི་མ་རིག་
པ་ཉིད་ལ་བཞེད་པའི་ཕྱིར། དེས་ན་སྒོམ་སྤངས་སུ་རིགས་སོ་ཞེས་གསུངས། ལུགས་དང་པོ་མི་འཐད་
དེ༑ ཉན་ཐོས་ཀྱི་མཐོང་ལམ་རྣམ་གྲོལ་ལམ་ལ་གནས་པའི་གང་ཟག་གིས་མཐོང་སྤངས་ཉོན་མོངས་
སྤངས་པ་གང་ཞིག ཡན་ལག་བཅུ་གཉིས་ཀྱི་ཐོག་མའི་མ་རིག་པ་མ་སྤངས་པའི་ཕྱིར། ཕྱི་མ་དེར་
ཐལ༑ དེས་ཉོན་མོངས་ཅན་གྱི་མ་རིག་པ་རྫོགས་པར་མ་སྤངས་པའི་ཕྱིར། རྣལ་འབྱོར་སྤྱོད་པའི་ས་
ལས་༑ རྒྱུན་དུ་ཞུགས་པས་ཡན་ལག་དུ་ཞིག་སྤངས་ཞེ་ན། ཐམས་ཅད་ཀྱི་ཕྱོགས་གཅིག་སྟེ། གང་ཡང་
རུང་བ་རིལ་གྱིས་སྤངས་པ་ནི་མ་ཡིན་ནོ། །ཞེས་གསུངས་པའི་ཕྱིར། ལུགས་གཉིས་པ་མཐོང་སྤངས་
ཡིན་ན་གྲུབ་མཐས་བློ་མ་བསྒྱུར་བའི་གང་ཟག་གི་རྒྱུད་ལ་མེད་དགོས་པའང་མི་འཐད་དེ། ངན་སོང་
བའི་ཕུང་ཁམས་སྐྱེ་མཆེད་མཐོང་སྤངས་ཡིན་པའི་ཕྱིར་ཏེ། ཀུན་བཏུས་ལས་ངན་སོང་བའི་ཕུང་པོ་



(116)
ཀུན་ནས་ཉོན་མོངས་ཕྱོགས་ཀྱི་རྟེན་འབྲེལ་གྱི་དབྱེ་བ།
མཐའ་དཔྱོད་སྨད་ཆ།
དང་ཁམས་དང་སྐྱེ་མཆེད་རྣམས་ནི་མཐོང་བས་སྤང་བར་བྱ་བར་ལྟ་བར་བྱའོ། །ཞེས་གསུངས་པའི་
ཕྱིར༑ ཡང་ན་གསེར་ཕྲེང་གི་དགོངས་པ་འདི་ལྟར་བྱ་སྟེ། མཐོང་སྤངས་བདག་འཛིན་ཡིན་ན་གྲུབ་
མཐས་བློ་མ་བསྒྱུར་བའི་གང་ཟག་གི་རྒྱུད་ལ་མེད་དགོས་ཞེས་པའི་དོན་ཡིན་པའི་ཕྱིར་ཏེ། ཡན་ལག་
བཅུ་གཉིས་ཀྱི་ཐོག་མའི་མ་རིག་པ་མཐོང་སྤངས་ཡིན་པ་འགོག་པའི་སྐབས་ཡིན་པའི་ཕྱིར། འདི་
ཉིད་ལེགས་པར་སེམས་ཏེ། ཡན་ལག་བཅུ་གཉིས་ཀྱི་ཐོག་མའི་མ་རིག་པ་ཡིན་ན་སྒོམ་སྤངས་ཡིན་
དགོས་པའི་ཕྱིར། དེར་ཐལ། དེ་ཡིན་ན་རང་རྒྱུད་ལྡན་གྱི་གྲུབ་མཐས་བློ་མ་བསྒྱུར་བའི་གང་ཟག་ཡོད་
དགོས་པའི་ཕྱིར། རྟགས་འབུད། གཞན་ཡང་། ཉན་ཐོས་ཚོགས་ལམ་པའི་རྒྱུད་ཀྱི་ཡན་ལག་བཅུ་
གཉིས་ཀྱི་ཐོག་མའི་མ་རིག་པ་མཐོང་སྤངས་དེ། ཉན་ཐོས་ཚོགས་ལམ་པའི་འཁོར་བའི་རྩ་བ་ཡིན་
པར་ཐལ། དེ་ཡོད་པའི་ཕྱིར། རྟགས་ཁས། འདོད་ན། ཉན་ཐོས་ཚོགས་ལམ་པ་ཆོས་ཅན། ཁྱོད་ཀྱི་
རྒྱུད་ཀྱི་དེ་ཁྱོད་འཁོར་བ་ལས་ཐར་བ་ལ་གཙོ་བོར་བར་དུ་གཅོད་བྱེད་ཀྱི་སྒྲིབ་པ་ཡིན་པར་ཐལ།
དེ་ཁྱོད་ཀྱི་འཁོར་བའི་རྩ་བ་ཡིན་པའི་ཕྱིར། འདོད་ན། དེ་ཆོས་ཅན། ཁྱོད་ཀྱིས་དེ་སྤངས་པའི་ཚེ་ཁྱོད་
འཁོར་བ་ལས་ཐར་ཟིན་པར་ཐལ། འདོད་པའི་ཕྱིར། འདོད་ན། ཁྱོད་ཀྱིས་ཉན་ཐོས་ཀྱི་མཐོང་ལམ་
རྣམ་གྲོལ་ལམ་ཐོབ་པའི་ཚེ་ཁྱོད་ཀྱིས་ཐར་པ་ཐོབ་ཟིན་པར་ཐལ། འདོད་པ་གང་ཞིག །དེའི་ཚེ་ཁྱོད་
ཀྱིས་རང་རྒྱུད་ཀྱི་དེ་སྤངས་ཟིན་པའི་ཕྱིར། འདོད་ན། དེ་ཆོས་ཅན། ཁྱོད་ཀྱིས་དེ་ཐོབ་པའི་ཚེ་ཁྱོད་
ཀྱིས་མྱང་འདས་ཐོབ་པར་ཐལ། འདོད་པའི་ཕྱིར། འདོད་ན། ཉན་ཐོས་ཀྱི་མཐོང་ལམ་རྣམ་གྲོལ་
ལམ་ལ་གནས་པའི་གང་ཟག་དེ་དགྲ་བཅོམ་ཡིན་པར་ཐལ་ལོ། །གཞན་ཡང་། ཕྱི་རོལ་བའི་རྒྱུད་ཀྱི་
ཡན་ལག་བཅུ་གཉིས་ཀྱི་ཐོག་མའི་མ་རིག་པ་སྒོམ་སྤངས་དེ། དེ་འཁོར་བར་འཁོར་བའི་རྒྱུའི་གཙོ་བོ་
མ་ཡིན་པར་ཐལ། དེའི་རྒྱུད་ཀྱི་མཐོང་སྤངས་དེ། དེ་འཁོར་བར་འཁོར་བའི། རྒྱུའི་གཙོ་བོ་ཡིན་པའི་
ཕྱིར༑ དེར་ཐལ། དེ་ཡོད་པའི་ཕྱིར། རྟགས་ཁས། སྔར་དྲངས་པའི་ལུང་དང་མི་འགལ་ཏེ། དེ་ནི་



མཐའ་དཔྱོད་སྨད་ཆ།
ཀུན་ནས་ཉོན་མོངས་ཕྱོགས་ཀྱི་རྟེན་འབྲེལ་གྱི་དབྱེ་བ།
(117)
ཉོན་མོངས་ཅན་གྱི་མ་རིག་པ་སོགས་རེ་རེ་ལ་མཐོང་སྤངས་དང་སྒོམ་སྤངས་ཀྱི་ཆ་གཉིས་གཉིས་
ཡོད་པའི་མཐོང་སྤངས་ཀྱི་ཆ་རྣམས། རྒྱུན་ཞུགས་འབྲས་གནས་ཀྱིས་སྤངས་ཞེས་པའི་དོན་ཡིན་པའི་
ཕྱིར༑ དེ་ལས་ལོགས་སུ་ཡན་ལག་བཅུ་གཉིས་ཀྱི་ནང་ཚན་ཞེས་སྦྱོར་བ་ནི། གཞུང་ཆེན་པོ་ལ་དེང་
སང་གི་བར་གྱི་ཞིབ་ཆ་སྣོན་པར་ཤེས་པར་བྱའོ། །འོན་ཀྱང་། གསེར་འཕྲེང་ལས་ཉོན་ཡིད་གསུངས་
པ་ནི་སྐབས་འདིར་ཁས་མི་བླངས་ཏེ། རྗེ་ཉིད་ཀྱི་བཞེད་པ་མ་ཡིན་པའི་ཕྱིར་ཏེ། དྲང་ངེས་རྣམ་འབྱེད་
ལས༑ ཞི་འཚོ་དཔོན་སློབ་ཀུན་གཞི་དང་ཉོན་ཡིད་མི་བཞེད་པར་གསལ་བར་གསུངས་པ་གང་ཞིག
དེས་འཕགས་སེང་གཉིས་ཀྱང་མཚོན་ནུས་པའི་ཕྱིར། ཁོ་ན་རེ། མ་རིག་པའི་རྟེན་འབྲེལ་ལ་ཕུང་པོ་
ལྔ་ཀ་ཡོད་དེ། མཛོད་ལས། མ་རིག་ཉོན་མོངས་སྔོན་གནས་སྐབས། །ཞེས་དང་། གཙོ་བོའི་ཕྱིར་ན་
ཡན་ལག་བསྒྲགས། །ཞེས་གསུངས་པའི་ཕྱིར་ན། མ་ཁྱབ་སྟེ། དེ་ནི་བྱེ་བྲག་སྨྲ་བའི་རང་སྐད་ཡིན་
པའི་ཕྱིར། རང་ལུགས། ཐོག་མའི་མ་རིག་པ་ཡིན་ན་འདུ་བྱེད་ཀྱི་ཕུང་པོ་ཡིན་པས་ཁྱབ་སྟེ། དེ་ཡིན་
ན་མཚུངས་ལྡན་འདུ་བྱེད་ཀྱི་ཕུང་པོ་ཡིན་དགོས་པའི་ཕྱིར། ཁ་ཅིག རྟེན་འབྲེལ་ཡན་ལག་བཅུ་གཉིས་
པོ་གང་རུང་ཡིན་ན་ཉོན་མོངས་ཡིན་པས་ཁྱབ་ཟེར་བ་མི་རིགས་ཏེ། ལས་དང་ཉོན་མོངས་འགལ་
བའི་ཕྱིར་དང་། རྟེན་འབྲེལ་སྙིང་པོ་ལས། དང་པོ་བརྒྱད་པ་དགུ་ཉོན་མོངས། །གཉིས་པ་བཅུ་པ་ལས་
ཡིན་ཏེ། །ཞེས་གསུངས་པའི་ཕྱིར། རྟེན་འབྲེལ་ཚར་གཅིག་ཏུ་གཏོགས་པའི་གསུམ་པ་རྣམ་ཤེས་ཀྱི་
རྟེན་འབྲེལ་དངོས་ཀྱི་རྐྱེན་བྱེད་པའི་རིགས་སུ་གནས་པའི་ཡང་སྲིད་འཕེན་བྱེད་ཀྱི་ལས་སུ་དམིགས་
པ ཡན་ལག་བཅུ་གཉིས་ཀྱི་ནང་ཚན་དུ་གྱུར་པའི་འདུ་བྱེད་ཀྱི་རྟེན་འབྲེལ་གྱི་མཚན་ཉིད། ཁ་ཅིག
དེར་གྱུར་པའི་མཐོང་ཆོས་ལ་མྱོང་གྱུར་གྱི་ལས་ཡོད་ཟེར་བ་མི་འཐད་དེ། ཡན་ལག་བཅུ་གཉིས་ཚེ་
གཅིག་ལ་རྫོགས་པ་མི་སྲིད་པའི་ཕྱིར་དང༌། དེ་ཡིན་ན་སྐྱེས་ནས་མྱོང་འགྱུར་གྱི་ལས་དང་
། ལན་
གྲངས་གཞན་ལ་མྱོང་འགྱུར་གྱི་ལས་གང་རུང་ཡིན་དགོས་པའི་ཕྱིར། ཁ་ཅིག ལས་དང་གཟུགས་



(118)
ཀུན་ནས་ཉོན་མོངས་ཕྱོགས་ཀྱི་རྟེན་འབྲེལ་གྱི་དབྱེ་བ།
མཐའ་དཔྱོད་སྨད་ཆ།
ཅན་གྱི་གཞི་མཐུན་ཡོད་པར་འདོད་པ་མི་འཐད་དེ། དེ་ནི་ཐལ་འགྱུར་བ་དང་བྱེ་བྲག་སྨྲ་བའི་གྲུབ་
མཐའ་ཡིན་པའི་ཕྱིར། རྟེན་འབྲེལ་ཚར་གཅིག་ཏུ་རྟོགས་པའི་ལས་ནུས་པ་མཐུ་ཅན་དུ་མ་གྱུར་པའི་
གནས་སྐབས་ཀྱི་གཙོ་བོ་ཡིད་ཀྱི་རྣམ་རིག་གང་ཞིག རྣམ་སྨིན་བསྐྱེད་མ་ཟིན་པའི་འཕེན་བྱེད་ཀྱི་ལས་
ཀྱི་བག་ཆགས་བསྒོ་གཞི་དེ། ཡན་ལག་བཅུ་གཉིས་ཀྱི་ནང་ཚན་དུ་གྱུར་པའི་གསུམ་པ་རྣམ་ཤེས་ཀྱི་
མཚན་ཉིད། དེའི་ནང་ཚན་དུ་གྱུར་པའི་རྣམ་ཤེས་ཡིན་ན། དེ་གསུམ་པ་ཡིན་མི་དགོས་ཏེ། དེའི་ནང་
ཚན་དུ་གྱུར་པའི་རྣམ་ཤེས་ལ་རྒྱུ་དུས་དང་འབྲས་དུས་ཀྱི་རྣམ་ཤེས་གཉིས་ཡོད་པའི་ཕྱིར། ཁ་ཅིག་
དེའི་རྣམ་ཤེས་ལ་རང་རིག་ཡོད་པར་འདོད་པ་མི་འཐད་དེ། རང་རིག་ཡིན་ན་རྣམ་ཤེས་མ་ཡིན་དགོས་
པའི་ཕྱིར་ཏེ། དེ་ཡིན་ན་སེམས་མ་ཡིན་དགོས་པའི་ཕྱིར། ཐེག་ཆེན་གྱི་མཐོང་ལམ་བར་ཆད་མེད་
ལམ་མྱོང་བྱེད་དེ་སེམས་མ་ཡིན་པའི་ཕྱིར་ཏེ། དེ་ཡིད་ཀྱི་རྣམ་ཤེས་མ་ཡིན་པའི་ཕྱིར་ཏེ། དེས་སྟོང་ཉིད་
མ་རྟོགས་པའི་ཕྱིར། རྟེན་འབྲེལ་ཚར་གཅིག་ཏུ་གཏོགས་པའི་ལྔ་པ་སྐྱེ་མཆེད་ཀྱི་སྔོན་རོལ་དུ་བྱུང་
བའི་སྐྱེ་སྲིད་ཀྱིས་བསྡུས་པའི་རྣམ་སྨིན་གྱི་ཕུང་པོར་དམིགས་པ་དེ། ཡན་ལག་བཞི་པ་མིང་གཟུགས་
ཅི་རིགས་པའི་རྟེན་འབྲེལ་གྱི་མཚན་ཉིད། ཁ་ཅིག །དེའི་ནང་ཚན་གྱི་མིང་གཟུགས་ཀྱི་རྟེན་འབྲེལ་གྱི་
མཚན་ཉིད་ཟེར་བ་མི་རིགས་ཏེ། དེའི་ནང་ཚན་གྱི་མིང་གཟུགས་གཉིས་ཀ་ཡིན་པ་མེད་པའི་ཕྱིར།
དེར་ཐལ། དེའི་ནང་ཚན་དུ་གྱུར་པའི་གཟུགས་ཡིན་ན་གཟུགས་ཕུང་ཡིན་དགོས། དེའི་ནང་ཚན་དུ་
གྱུར་པའི་མིང་ཡིན་ན་ཕུང་པོ་གཞན་བཞི་གང་རུང་ཡིན་དགོས་པའི་ཕྱིར། རྟགས་གཉིས་ཀ་དེར་ཐལ།
ཡན་ལག་བཅུ་གཉིས་ཀྱི་ནང་ཚན་དུ་གྱུར་པའི་རྣམ་ཤེས་མངལ་དུ་ཉིང་མཚམས་སྦྱོར་བའི་སྐད་ཅིག་
གཉིས་པ་ནས་བཟུང་སྟེ། སྐྱེ་མཆེད་དྲུག་རྫོགས་པར་མ་དོད་པའི་བར་གྱི་ནུར་ནུར་པོ་སོགས་ལྔ། དེའི་
ནང་ཚན་དུ་གྱུར་པའི་མིང་གཟུགས་གཉིས་སུ་ཕྱེ་བའི་གཟུགས་དང་། དེའི་གནས་སྐབས་ཀྱི་ཚོར་བ་
འདུ་ཤེས་འདུ་བྱེད་རྣམ་པར་ཤེས་པ་དང་བཞི། དེའི་ནང་ཚན་དུ་གྱུར་པའི་མིང་གཟུགས་གཉིས་སུ་ཕྱེ་



མཐའ་དཔྱོད་སྨད་ཆ།
ཀུནནས་ཉོན་མོངས་ཕྱོགས་ཀྱི་རྟེན་འབྲེལ་གྱི་དབྱེ་བ།
(119)
བའི་མིང་ཡིན་པའི་ཕྱིར། རྟེན་འབྲེལ་ཡན་ལག་བཅུ་གཉིས་ཀྱི་ཟླས་ཕྱེ་བའི་ལྔ་པ་གང་ཞིག །
རྟེན་འབྲེལ་ཚར་གཅིག་པའི་སྔོན་དུས་ཀྱི་སྲིད་པའི་གནས་སྐབས་ཀྱི་རྣམ་སྨིན་གྱི་ཕུང་པོར་དམིགས་
པ་དེ། ཡན་ལག་ལྔ་པ་སྐྱེ་མཆེད་ཀྱི་རྟེན་འབྲེལ་གྱི་མཚན་ཉིད། དབྱེ་ན། མིག་ནས་ཡིད་ཀྱི་སྐྱེ་མཆེད་
ཀྱི་བར་དྲུག་ཡོད། རྟེན་འབྲེལ་བཅུ་གཉིས་ཀྱི་ཡན་ལག་དྲུག་པ་གང་ཞིག །ཡུལ་དབང་རྣམ་ཤེས་
གསུམ་འདུས་ནས་ཡུལ་གྱི་འགྱུར་བ་སྤྱོད་པར་བྱེད་པའི་སེམས་བྱུང་། ཡན་ལག་དྲུག་པ་རེག་པའི་
རྟེན་འབྲེལ་གྱི་མཚན་ཉིད། དཔེར་ན། མིག་གི་འདུས་ཏེ་རེག་པ་ནས་ཡིད་ཀྱི་འདུས་ཏེ་རེག་པའི་བར་
དྲུག་ཡོད། མིག་གི་འདུས་ཏེ་རེག་པ་དང་མིག་ཤེས་སུ་གྱུར་པའི་རེག་པ་དོན་གཅིག །དེས་འོག་མ་
རྣམས་ལའང་རིགས་འགྲེ། རྟེན་འབྲེལ་བཅུ་གཉིས་ཀྱི་ཡན་ལག་བདུན་པ་གང་ཞིག །སེམས་མྱོང་
བའི་རྣམ་པ་ཅན་དུ་བྱེད་པའི་སེམས་བྱུང་དེ། བདུན་པ་ཚོར་བའི་རྟེན་འབྲེལ་གྱི་མཚན་ཉིད། དབྱེ་ན།
མིག་གི་འདུས་ཏེ་རེག་པ་ལས་བྱུང་བའི་ཚོར་བ་ནས་ཡིད་ཀྱི་འདུས་ཏེ་རེག་པ་ལས་བྱུང་བའི་ཚོར་བའི་
བར་དྲུག་ཡོད། མིག་གི་འདུས་ཏེ་རེག་པ་ལས་བྱུང་བའི་ཚོར་བ་དང་མིག་ཤེས་སུ་གྱུར་པའི་ཚོར་བ་
དོན་གཅིག །ཁ་ཅིག །མིག་ཤེས་སུ་གྱུར་པའི་རེག་པ་དང་ཚོར་བ་མེད་དོ་ཞེ་ན། མི་འཐད་པར་ཐལ།
མིག་གི་རྣམ་པར་ཤེས་པའི་འཁོར་དུ་བྱུང་བའི་ཚོར་བ་དང་རེག་པ་སོགས་ཡོད་པའི་ཕྱིར་ཏེ། ཚོར་བ་
དང་རེག་པ་སོགས་སེམས་བྱུང་ཀུན་འགྲོ་ཡིན་པའི་ཕྱིར། རྟེན་འབྲེལ་བཅུ་གཉིས་ཀྱི་ཡན་ལག་བརྒྱུད་
པ་གང་ཞིག །རྟེན་འབྲེལ་ཚར་གཅིག་ཏུ་གཏོགས་པའི་ལས་ནུས་པ་མཐུ་ཅན་དུ་འགྱུར་བའི་འདོད་
ཆགས་སུ་དམིགས་པ་དེ། ཡན་ལག་བརྒྱད་པ་སྲེད་པའི་རྟེན་འབྲེལ་གྱི་མཚན་ཉིད། དབྱེ་ན། འདོད་
སྲེད་འཇིག་སྲེད་སྲིད་སྲེད་དང་གསུམ་ཡོད། རྟེན་འབྲེལ་ཡན་ལག་བཅུ་གཉིས་ཀྱི་ཡན་ལག་དགུ་པ་
གང་ཞིག །རང་གི་དམིགས་ཡུལ་དུ་གྱུར་པའི་ལོངས་སྤྱོད་ལ་ལྷག་པར་ཆགས་པའི་འདོད་ཆགས་དེ།
ཡན་ལག་དགུ་པ་ལེན་པའི་རྟེན་འབྲེལ་གྱི་མཚན་ཉིད། དེ་ལ་དབྱེ་ན། འདོད་པ་ཉེར་ལེན། ལྟ་བ་ཉེར་



(120)
ཀུན་ནས་ཉོན་མོངས་ཕྱོགས་ཀྱི་རྟེན་འབྲེལ་གྱི་དབྱེ་བ།
མཐའ་དཔྱོད་སྨད་ཆ།
སབ་
ལེན༑ ཚུལ་ཁྲིམས་བརྟུལ་ཞུགས་མཆོག་འཛིན་ཉེར་ལེན། བདག་ཏུ་སྨྲ་བ་ཉེར་ལེན་དང་བཞི་ཡོད།
ཁ་ཅིག །ཡན་ལག་བཅུ་གཉིས་ཀྱི་ནང་ཚན་དུ་གྱུར་པའི་སྲེད་ལེན་གཉིས་མི་འགལ་ཏེ། དེ་གཉིས་ཀ་
སྲེད་པར་མཚུངས་པའི་ཕྱིར་ཞེ་ན། མ་ཁྱབ་སྟེ། སྲེད་པར་མཚུངས་ཀྱང་སྲེད་པ་ཤས་ཆེར་མ་འཕེལ་བ་
དང་། འཕེལ་བའི་གནས་སྐབས་སོ་སོར་ངེས་པའི་ཕྱིར། རྟེན་འབྲེལ་ཡན་ལག་བཅུ་གཉིས་ཀྱི་ཡན་
ལག་བཅུ་པ་གང་ཞིག །ལས་ཀྱི་སྲིད་པས་བསྡུས་པ་དེ། །ཡན་ལག་བཅུ་པ་སྲིད་པའི་རྟེན་འབྲེལ་གྱི་
མཚན་ཉིད། རྟེན་འབྲེལ་ཡན་ལག་བཅུ་གཉིས་ཀྱི་ཡན་ལག་བཅུ་གཅིག་པ་གང་ཞིག །རྟེན་འབྲེལ་
ཚར་གཅིག་པོ་དེའི་སྐྱེ་བའི་སྲིད་པས་བསྡུས་པ་དེ། ཡན་ལག་བཅུ་གཅིག་པ་སྐྱེ་བའི་རྟེན་འབྲེལ་གྱི་
མཚན་ཉིད། དབྱེ་ན། དེའི་ནང་ཚན་དུ་གྱུར་པའི་མངལ་སྐྱེས། རྫུས་སྐྱེས། སྒོང་སྐྱེས། དྲོད་གཤེར་
སྐྱེས་དང་བཞི་ཡོད། ཚར་གཅིག་གི་རྟེན་འབྲེལ་བཅུ་གཉིས་པ་གང་ཞིག །ཚར་གཅིག་པོ་དེའི་སྐྱེ་བ་
ནས་བཟུང་སྟེ་ན་ཚོད་གཞན་དུ་འགྱུར་བ་དང་། ཕུང་པོའི་རིགས་མཐུན་འདོར་བ་གང་རུང་གིས་བསྡུས་
པ་དེ། ཡན་ལག་བཅུ་གཉིས་པ་རྒ་ཤི་ཅི་རིགས་པའི་རྟེན་འབྲེལ་གྱི་མཚན་ཉིད། ཚིག་སྐྱོན་གཅོད་ན་
སོ་སོར་འཇོག་པར་བྱའོ།།
༑ ཞར་བྱུང་སྲིད་པ་གཞིའི་དོགས་པ་དཔྱད་ན། ཁ་ཅིག །སྐྱེ་སྲིད་དང་སྔོན་དུས་ཀྱི་སྲིད་པ་མི་
འགལ་ཟེར་བ་མི་འཐད་དེ། སྐྱེ་སྲིད་སྐད་ཅིག་གཉིས་པ་ནས་བཟུང་སྟེ། སྔོན་དུས་ཀྱི་སྲིད་པར་འཇོག་
དགོས་པའི་ཕྱིར་ཏེ། མཛོད་ལས། དེ་ནི་འཆི་བའི་སྔོན་རོལ་ཏེ། །སྐྱེ་བའི་སྐད་ཅིག་ཕན་ཆད་དོ། །ཞེས་
གསུངས་པའི་ཕྱིར། ཁོ་ན་རེ། དེ་མི་འཐད་པར་ཐལ། རྣམ་ཤེས་མངལ་དུ་ཉིང་མཚམས་སྦྱར་མ་
ཐག་པའི་སྐད་ཅིག་གཉིས་པ་ནས་སྔོན་དུ ས་ཀྱི་སྲིད་པར་འཇོག་པའི་ཕྱིར་ཏེ། སྐྱེ་སྲིད་སྐད་ཅིག་
གཉིས་པ་ནས་དེར་འཇོག་པའི་ཕྱིར་ན་མ་ཁྱབ་སྟེ། རྣམ་ཤེས་མངལ་དུ་ཉིང་མཚམས་སྦྱར་མ་ཐག་
པའི་སྐད་ཅིག་གཉིས་པ་དེ་སྐྱེ་སྲིད་དུ་བྱེད་དགོས་པའི་ཕྱིར་ཏེ། སྐྱེ་སྲིད་ཀྱི་རྟེན་ལ་མྱང་འདས་མངོན་དུ་



མཐའ་དཔྱོད་སྨད་ཆ།
ཀུན་ནས་ཉོན་མོངས་ཕྱོགས་ཀྱི་རྟེན་འབྲེལ་གྱི་དབྱེ་བ།
(121)
བྱེད་པའི་ཁམས་གསུམ་ཀའི་རྟེན་ཅན་གྱི་སྐྱེས་འདའ་བ་གསུངས་པས་དེ་ལེགས་པར་རྟོགས་ནུས་
པའི་ཕྱིར་རོ། །འཆི་སྲིད་ལ་ནི་ཡུན་ཐུང་ངུའི་སྐད་ཅིག་མར་བྱ་སྟེ། དེ་དུས་མཐའི་སྐད་ཅིག་མར་ལུང་
ལས་བཤད་པའི་ཕྱིར། སྐྱེ་སྲིད་ཡིན་ན་ཉོན་མོངས་ཅན་ཡིན་པས་ཁྱབ་སྟེ། མཛོད་ལས། སྐྱེ་བའི་སྲིད་
པ་ཉོན་མོངས་ཅན། །ཞེས་གསུངས་པའི་ཕྱིར། འགྲོ་བ་རིགས་དྲུག་གང་དང་གང་གི་བར་སྲིད་ཡིན་
ན༑ གང་དུ་སྐྱེ་འགྱུར་གྱི་སྔོན་དུས་ཀྱི་སྲིད་པའི་བྱད་གཟུགས་ཅན་ཡིན་པས་ཁྱབ་སྟེ། སྲིད་པ་གཉིས་
པོ་དེ་འཕེན་བྱེད་ཀྱི་ལས་གཅིག་གིས་འཕེན་པའི་ཕྱིར་ཏེ། མཛོད་ལས། དེ་ནི་འཕེན་པ་གཅིག་པའི་
ཕྱིར༑ །སྔོན་དུས་སྲིད་འབྱུང་ཤ་ཚུགས་ཅན། །ཞེས་དང་། ཀུན་བཏུས་ལས། གང་དུ་སྐྱེ་བར་འགྱུར་
བ་དེའི་བྱད་གཟུགས་སོ། །ཞེས་གསུངས་པའི་ཕྱིར། ཁ་ཅིག །འགྲོ་བ་དེའི་བར་སྲིད་དུ་སྐྱེ་བ་གྲུབ་ན་
འགྲོ་བ་གཞན་གྱི་སྐྱེ་སྲིད་དུ་སྐྱེ་བ་མི་ལེན་པས་ཁྱབ་སྟེ། །མཛོད་ལས། མི་ལྡོག་དེ་ནི་དྲི་ཟའོ། །ཞེས་
གསུངས་པའི་ཕྱིར་ན། མ་ཁྱབ་སྟེ། མཛོད་ལས། དེ་ལྟར་བཤད་ཀྱང་ཀུན་བཏུས་ལས། ཅི་སྟེ་ན་ལྡོག་
གོ༑ ༑དེ་ན་གནས་པ་ཡང་ལས་གསོག་གོ །ཞེས་གསུངས་པའི་ཕྱིར། ཁ་ཅིག །མཛོད་པའི་ལུགས་
ལ་འགྲོ་བ་དེའི་བར་སྲིད་གྲུབ་ན་འགྲོ་བ་དེའི་སྐྱེ་སྲིད་དུ་སྐྱེ་བ་ལེན་པས་ཁྱབ་ཟེར་ན། ཕྱིར་མི་འོང་
བར་འདའ་བས་མ་ངེས་ཏེ། མཛོད་ལས། མགུར་ནས་གསུངས་ཕྱིར་ཡོད་དྲི་ཟ། །ལྔར་གསུངས་འགྲོ་
མདོ་ལས་ཀྱང་གྲུབ། ཅེས་གསུངས་པའི་ཕྱིར། ཡན་ལག་བཅུ་གཉིས་པོ་དེ་བསྡུ་ན་བཞིར་འདུ་བ་ཡིན་
ཏེ༑ འཕེན་བྱེད་ཀྱི་ཡན་ལག་དང༌། འཕངས་པའི་ཡན་ལག་དང་། འགྲུབ་བྱེད་ཀྱི་ཡན་ལག་དང་།
གྲུབ་པའི་ཡན་ལག་དང་བཞིར་འདུས་པའི་ཕྱིར། དེ་རྣམས་ཀྱི་ངོས་འཛིན་ཡོད་དེ། ཡན་ལག་བཅུ་
གཉིས་ཀྱི་ནང་ཚན་དུ་གྱུར་པའི་མ་རིག་པ་འདུ་བྱེད་རྒྱུ་དུས་ཀྱི་རྣམ་ཤེས་གསུམ་དང་པོས་བསྡུས། དེའི་
ནང་ཚན་དུ་གྱུར་པའི་འབྲས་དུས་ཀྱི་རྣམ་ཤེས་ནས་ཚོར་བའི་བར་ལྔ་གཉིས་པས་བསྡུས། དེའི་ནང་
ཚན་དུ་གྱུར་པའི་སྲེད་ལེན་སྲིད་པ་གསུམ་གསུམ་པས་བསྡུས། དེའི་ནང་ཚན་དུ་གྱུར་པའི་སྐྱེ་བ་དང་རྒ་



(123)
ཀུན་ནས་ཉོན་མོངས་ཕྱོགས་ཀྱི་རྟེན་འབྲེལ་གྱི་དབྱེ་བ།
མཐའ་དཔྱོད་སྨད་ཆ།
ཤི་གཉིས་བཞི་པས་བསྡུས་པའི་ཕྱིར། ཁ་ཅིག རྟེན་འབྲེལ་ཡན་ལག་བཅུ་གཉིས་ཀྱི་ནང་ཚན་དུ་གྱུར་
པའི་གྲུབ་པའི་ཡན་ལག་དང་ཉེས་དམིགས་ཀྱི་ཡན་ལག་གཉིས་འགལ་ཟེར་བ་མི་འཐད་དེ། དེའི་
ནང་ཚན་དུ་གྱུར་པའི་རྒ་ཤི་དེ་དེ་གཉིས་ཀ་ཡིན་པའི་ཕྱིར། དེར་ཐལ། རྟེན་འབྲེལ་མདོ་འགྲེལ་ལས།
གྲུབ་པ་སྐྱེ་ཡིན་དེ་ལས་ཡང་། །རྒ་སོགས་ཉེས་དམིགས་གང་གི་ཕྱིར། །ཞེས་གསུངས་པའི་ཕྱིར།
ཡང་དེའི་ནང་ཚན་དུ་གྱུར་པའི་འཕེན་བྱེད་ཀྱི་ཡན་ལག་དང་འགྲུབ་བྱེད་ཀྱི་ཡན་ལག་གཉིས་འགལ་
ཟེར་བ་མི་འཐད་དེ། དེའི་ནང་ཚན་དུ་གྱུར་པའི་སྲེད་པ་དེ་དེ་གཉིས་ཀ་ཡིན་པའི་ཕྱིར། དེར་ཐལ།
རྣམ་འགྲེལ་ལས། མི་ཤེས་སྲིད་པའི་རྒྱུ་ཡིན་ཡང་། །མ་བརྗོད་སྲེད་པ་ཉིད་བཤད་པ། །རྒྱུན་ནི་འཕེན་
པར་བྱེད་ཕྱིར་དང་། །དེ་མ་ཐག་ཕྱིར་ལས་ཀྱང་མིན། །ཞེས་གསུངས་པའི་ཕྱིར། ཡང་། དེའིནང་ཚན་
དུ་གྱུར་པའི་རྣམ་ཤེས་དང་དེའི་ནང་ཚན་དུ་གྱུར་པའི་སྐྱེ་བ་འགལ་ཟེར་བ་མི་འཐད་དེ། དེའི་ནང་ཚན་
དུ་གྱུར་པའི་འབྲས་དུས་ཀྱི་རྣམ་ཤེས་དེ། དེའི་ནང་ཚན་དུ་གྱུར་པའི་སྐྱེ་བ་ཡིན་པའི་ཕྱིར། དེར་ཐལ།
མཛོད་ལས། ཉིང་མཚམས་སྦྱོར་བ་སྐྱེ་བ་ཡིན། །ཞེས་གསུངས་པའི་ཕྱིར། གཞན་ཡང་། དེའི་ནང་
ཚན་དུ་གྱུར་པའི་འཕེན་བྱེད་ཀྱི་ཡན་ལག་དང་དེའི་ནང་ཚན་དུ་གྱུར་པའི་འགྲུབ་བྱེད་ཀྱི་ཡན་ལག་མི་
འགལ་བར་ཐལ། དེའི་ནང་ཚན་དུ་གྱུར་པའི་གྲུབ་པའི་ཡན་ལག་དང་འཕངས་པའི་ཡན་ལག་གཉིས་
དོན་གཅིག་པའི་ཕྱིར། དེར་ཐལ། དེའི་ནང་ཚན་དུ་གྱུར་པའི་འཕངས་པའི་ཡན་ལག་ཡིན་ན་རང་
འགྲུབ་བྱེད་ཀྱི་སྲེད་ལེན་སྲིད་པ་གསུམ་གྱིས་གྲུབ་པའི་ལན་ལག་ཡིན་དགོས། དེའི་ནང་ཚན་དུ་གྱུར་
པའི་གྲུ བ་པའི་ཡན་ལག་ཡིན་ན་རང་འཕེན་བྱེད་ཀྱི་མ་རིག་པ་འདུ་བྱེད་རྣམ་ཤེས་གསུམ་གྱིས་
འཕངས་དགོས་པའི་ཕྱིར། དེ་ལ་ཁོ་ན་རེ། དེའི་ནང་ཚན་དུ་གྱུར་པའི་སྲེད་པ་དེ་དེའི་ནང་ཚན་དུ་གྱུར་
པའི་ཚོར་བ་ལས་མ་བྱུང་བར་ཐལ། དེའི་ཚོར་བ་དེའི་སྲེད་པ་ལས་བྱུང་བའི་ཕྱིར་ཏེ། དེ་དེའི་ནང་ཚན་
དུ་གྱུར་པའི་གྲུབ་པའི་ཡན་ལག་ཡིན་པའི་ཕྱིར། རྟགས་ཁས། འདོད་ན། མདོ་ལས། ཚོར་བའི་རྐྱེན་



མཐའ་དཔྱོད་སྨད་ཆ།
རྐྱེན་དུ་འགྱུར་ཚུལ།
(123)
གྱིས་སྲེད་པ་ཞེས་གསུངས་པ་མི་འཐད་པར་ཐལ། འདོད་པའི་ཕྱིར་ཞེ་ན། མ་ཁྱབ་སྟེ། དེ་ནི་རྟེན་
འབྲེལ་ཚར་གཞན་གྱི་ཚོར་བ་ལས་དེའི་འབྲས་བུར་གྱུར་པའི་རྟེན་འབྲེལ་ཚར་གཞན་གྱི་སྲེད་པ་སྐྱེ་བ་
ལ་དགོངས་པའི་ཕྱིར་ཏེ། ལམ་རིམ་ཆེན་མོ་ལས། དེས་ན་འགྲུབ་བྱེད་ཀྱི་སྲེད་པ་དང་དེ་བསྐྱེད་པའི་
ཚོར་བ་གཉིས་ནི་རྟེན་འབྲེལ་ཚར་མི་གཅིག་པས་སྲེད་པ་བསྐྱེད་པའི་ཚོར་བ་ནི་རྟེན་འབྲེལ་ཚར་
གཞན་ཞིག་གི་འབྲས་བུའི་སྐབས་ཡིན་ནོ། །ཞེས་གསུངས་པའི་ཕྱིར། དེའི་དོན་ཡང་དེའི་ནང་ཚན་དུ་
གྱུར་པའི་ཚོར་བས་རོང་འབྲས་དེའི་ནང་ཚན་དུ་གྱུར་པའི་སྲེད་པ་བསྐྱེད་པའི་རྒྱུ་འབྲས་ཀྱི་རིམ་པ་
ཡོད་ཅེས་པའི་དོན་ཡིན་གྱི། རྟེན་འབྲེལ་ཚར་གཞན་ལ་ཚོར་བས་འགྲུབ་བྱེད་ཀྱི་རྒྱུ་བྱས་པའི་གྲུབ་
པའི་ཡན་ལག་སྲེད་པ་ཡོད་པར་སྟོན་པ་མ་ཡིན་ཏེ། དེ་འདྲ་ལུང་རིགས་གཉིས་ཀའི་སྒོ་ནས་མི་འཐད་
པའི་ཕྱིར། ཁ་ཅིག །ཡན་ལག་བཅུ་གཉིས་ཀྱི་ནང་ཚན་དུ་གྱུར་པའི་རྣམ་ཤེས། ལས་ཡིན་ཟེར་བ་མི་
འཐད་དེ། དེ་ལས་དང་ཉོན་མོངས་གཉིས་སུ་ཕྱེ་བའི་ཉོན་མོངས་ཅན་གྱི་སེམས་ཡིན་པའི་ཕྱིར། དེར་
ཐལ༑ དེ་ཉོན་མོངས་གསུམ་དུ་ཕྱེ་བའི་གཞིའི་ཀུན་ནས་ཉོན་མོངས་པར་འདུ་བའི་ཕྱིར། དེར་ཐལ།
རྟེན་འབྲེལ་སྙིང་པོ་ལས། དང་པོ་བརྒྱད་པ་དགུ་ཉོན་མོངས། །གཉིས་པ་བཅུ་པ་ལས་ཡིན་ཏེ། །ལྷག་
མ་བདུན་ནི་སྡུག་བསྔལ་ཡིན། །ཞེས་གསུངས་པའི་ཕྱིར། ཁོ་ན་རེ། དེ་ལས་ཡིན་པར་ཐལ། དེ་ལས་
ཀྱི་ཀུན་ནས་ཉོན་མོངས་པར་འདུ་བའི་ཕྱིར་ཏེ། ཀུན་བཏུས་ལས། འདུ་བྱེད་གང་ཡིན་པ་དང་། རྣམ་
པར་ཤེས་པ་གང་ཡིན་པ་དང་། སྲིད་པ་གང་ཡིན་པ་འདི་ནི་ལས་ཀྱི་ཀུན་ནས་ཉོན་མོངས་པར་བསྡུའོ།།
ཞེས་གསུངས་པའི་ཕྱིར་ཞེ་ན། མ་ཁྱབ་སྟེ། རྒྱུ་དུས་ཀྱི་རྣམ་ཤེས་ཀྱིས་ལས་ཀྱི་བག་ཆགས་བཟུང་བ་ལ་
དགོངས་ནས་དེ་ལྟར་གསུངས་པའི་ཕྱིར།།
༈ གཉིས་པ་རྐྱེན་དུ་འགྱུར་ཚུལ་ནི། ཡན་ལག་བཅུ་གཉིས་སྔ་མ་རྣམས་ཀྱིས་ཕྱི་མ་ལ་རྐྱེན་
བཞི་ཀ་ཚང་བར་བྱེད་པ་ཡོད་དེ། དེའི་ནང་ཚན་དུ་གྱུར་པའི་མ་རིག་པས་དེའི་ནང་ཚན་དུ་གྱུར་པའི་



(124)
རྐྱེན་དུ་འགྱུར་ཚུལ།
མཐའ་དཔྱོད་སྨད་ཆ།
འདུ་བྱེད་ལྟ་བུ་ལ་རྐྱེན་བཞི་ཀ་བྱེད་པ་ཡོད་པའི་ཕྱིར། ཡན་ལག་བཅུ་གཉིས་པོ་ཐམས་ཅད་ལ་མ་ངེས་
ཏེ༑ དེའི་ནང་ཚན་དུ་གྱུར་པའི་རྣམ་ཤེས་ལྟ་བུས་དེའི་ནང་ཚན་དུ་གྱུར་པའི་མིག་གི་སྐྱེ་མཆེད་སོགས་
གཟུགས་ཅན་རྣམས་དང་། མིང་གཟུགས་གཉིས་སུ་ཕྱེ་བའི་གཟུགས་ལྟ་བུའི་བདག་རྐྱེན་གཅིག་པུ་
མ་གཏོགས་རྐྱེན་གཞན་གསུམ་མི་བྱེད། དེའི་ནང་ཚན་དུ་གྱུར་པའི་གཟུགས་ཀྱི་རྟེན་འབྲེལ་གྱིས་
རིག་པའི་རྟེན་འབྲེལ་ལ་དམིགས་རྐྱེན་བདག་རྐྱེན་གཉིས་མ་གཏོགས་རྐྱེན་གཞན་གཉིས་མི་བྱེད།
གཟུགས་ཀྱི་རྟེན་འབྲེལ་གྱིས་གཟུགས་ཅན་ལ་རྒྱུ་རྐྱེན་བདག་རྐྱེན་གཉིས་མ་གཏོགས་རྐྱེན་གཞན་
གཉིས་མི་བྱེད་པའི་ཕྱིར། རྟགས་རྣམས་དེར་ཐལ། གཟུགས་ཡིན་ན་རང་གི་དམིགས་རྐྱེན་དུ་གྱུར་
པའི་ཆོས་མེད་དགོས། གཟུགས་ཅན་མཐའ་དག་དེ་མ་ཐག་རྐྱེན་མི་འཐད་པའི་ཕྱིར། གཞན་ཡང་།
རིག་པའི་རྟེན་འབྲེལ་ནང་ཕན་ཚུན་མ་གཏོགས་ཡན་ལག་བཅུ་གཉིས་སྔ་མ་རྣམས་ཀྱི་ཕྱི་མ་རྣམས་ལ་
རྐྱེན་བཞི་ཆར་བྱེད་པ་དེ་མི་འཐད་པར་ཐལ། ཀུན་བཏུས་ལས་དེ་ཡང་ཅི་རིགས་སུ་སྦྱོར་ཞེས་ཅི་
རིགས་སྨོས་པ་ལ་དགོས་པ་ཡོད་པའི་ཕྱིར།།
༈ གསུམ་པ། ཚེ་དུ་ལ་རྫོགས་དཔྱད་པ་ནི། སྔ་མ་ཁ་ཅིག རྟེན་འབྲེལ་ཡན་ལག་བཅུ་གཉིས་
མྱུར་ན་ཚེ་གཅིག་ལ་རྫོགས་པ་སྲིད་ཟེར་ན། དེ་མི་འཐད་པར་ཐལ། དེའི་ནང་ཚན་དུ་གྱུར་པའི་འཕེན་
བྱེད་ཀྱི་ཡན་ལག་དང་། དེའི་ནང་ཚན་དུ་གྱུར་པའི་འཕངས་པའི་ཡན་ལག་གཉིས་ཚེ་གཅིག་ལ་
རྫོགས་པ་མི་སྲིད་པའི་ཕྱིར་དང་། དེའི་ནང་ཚན་དུ་གྱུར་པའི་འགྲུབ་བྱེད་ཀྱི་ཡན་ལག་དང་། དེའི་ནང་
ཚན་དུ་གྱུར་པའི་གྲུབ་པའི་ཡན་ལག་གཉིས། འཕེན་བྱེད་ཀྱི་ཡན་ལག་གྲུབ་པའི་ཚེ་དེ་ལ་རྫོགས་པ་མི་
སྲིད་པའི་ཕྱིར། ཁོ་ན་རེ། དེ་སྲིད་པར་ཐལ། ནམ་མཁའ་མཐའ་ཡས་ནས་རྣམ་ཤེས་མཐའ་ཡས་སུ་
སྐྱེས༑ དེ་ནས་ཅི་ཡང་མེད་དུ་སྐྱེས་པའི་ཚེ། རྣམ་ཤེས་མཐའ་ཡས་ཀྱི་རྟེན་ལ་རྒྱུའི་རྟེན་འབྲེལ་དྲུག་
དང་༑ འབྲས་བུའི་རྟེན་འབྲེལ་དྲུག་རྫོགས་པ་སྲིད་པའི་ཕྱིར། དེར་ཐལ། དེའི་ཚེ་ནམ་མཁའ་མཐའ་
མA



མཐའ་དཔྱོད་སྨད་ཆ།
ཚེ་དུ་ལ་རྫོགས་པ།
(125)
ཡས་ནས་རྣམ་ཤེས་མཐའ་ཡས་སུ་སྐྱེས་པའི་འབྲས་བུའི་རྟེན་འབྲེལ་དྲུག་རྣམ་ཤེས་མཐའ་ཡས་ཀྱི་
རྟེན་ལ་རྫོགས་པ་དང་། རྣམ་ཤེས་མཐའ་ཡས་ནས་ཅི་ཡང་མེད་དུ་སྐྱེས་པའི་རྒྱུ་དུས་ཀྱི་རྟེན་འབྲེལ་
དྲུག །རྣམ་ཤེས་མཐའ་ཡས་ཀྱི་རྟེན་ལ་རྫོགས་དགོས་པའི་ཕྱིར་ན། སྐྱོན་མེད་དེ། དེ་ནི་རྟེན་འབྲེལ་
ཚར་མི་གཅིག་པའི་རྫོགས་ཚུལ་ཡིན་པའི་ཕྱིར། ཡང་ཁ་ཅིག །རྟེན་འབྲེལ་ཡན་ལག་བཅུ་གཉིས་པོ།
ཚེ་གསུམ་ཁོ་ན་ལ་རྫོགས་པ་ཡིན་ཏེ། ཚེ་དང་པོ་ལ་མ་རིག་པ་འདུ་བྱེད་རྣམ་ཤེས་གསུམ་དང༌། གཉིས་
པ་ལ་སྲེད་ལེན་སྲིད་པ་གསུམ་རྫོགས། གསུམ་པ་ལ་མིང་གཟུགས་སོགས་ངེས་པར་རྫོགས་དགོས་
པའི་ཕྱིར་ཞེས་ཟེར། འོ་ན་དེའི་ནང་ཚན་དུ་གྱུར་པའི་འདུ་བྱེད་ཡིན་ན་ལན་གྲངས་གཞན་ལ་མྱོང་
འགྱུར་གྱི་ལས་ཡིན་དགོས་པར་ཐལ། དམ་བཅའ་དེའི་ཕྱིར། འདོད་མི་ནུས་ཏེ། དེའི་ནང་ཚན་དུ་གྱུར་
པའི་སྐྱེས་ནས་མྱོང་འགྱུར་གྱི་ལས་ཡོད་པའི་ཕྱིར། ཁོ་ན་རེ། དམ་བཅའ་དེ་འཐད་པར་ཐལ། མཛོད་
ལས༑ སྔོན་དང་ཕྱི་མཐར་གཉིས་གཉིས་དང་། །བར་དུ་བརྒྱད་ཡོངས་རྫོགས་ལྡན་ལ། །ཞེས་
གསུངས་པའི་ཕྱིར་ཞེ་ན། མ་ཁྱབ་སྟེ། ཡན་ལག་བཅུ་གཉིས་ཚེ་གསུམ་ལ་རྫོགས་པ་ཞིག་ཡོད་པ་ལ་
དགོངས་པའི་ཕྱིར། ཁ་ཅིག །མཛོད་པའི་ལུགས་ལ་ཚེ་གསུམ་ལ་རྫོགས་པའི་ངེས་གཟུང་བྱེད་དོ་ཞེ་
ན མི་འཐད་པར་ཐལ། དེའི་ལུགས་ལ་ཡན་ལག་བཅུ་གཉིས་ཀྱི་ནང་ཚན་དུ་གྱུར་པའི་འདུ་བྱེད་
ཡིན་ན་ལན་གྲངས་གཞན་ལ་མྱོང་འགྱུར་གྱི་ལས་ཡིན་མི་དགོས་པའི་ཕྱིར། དེར་ཐལ། དེའི་ལུགས་
ལ་དེའི་ནང་ཚན་དུ་གྱུར་པའི་སྐྱེས་ནས་མྱོང་འགྱུར་གྱི་ལས་ཡོད་པའི་ཕྱིར། ཡང་ཁ་ཅིག །རྟེན་འབྲེལ་
ཡན་ལག་བཅུ་གཉིས་ཚེ་གཉིས་ལ་ངེས་པར་རྫོགས་ཏེ། རྒྱུའི་རྟེན་འབྲེལ་དྲུག་ཚེ་དང་པོ་ལ་ངེས་པར་
རྫོགས། འབྲས་བུའི་རྟེན་འབྲེལ་དྲུག་ཚེ་གཉིས་བ་ལ་ངེས་པར་རྫོགས་པའི་ཕྱིར་ཞེས་ཟེར། འོ་ན།
ཚེ་དང་པོ་ལ་འཕེན་བྱེད་ཀྱི་ཡན་ལག་གསུ མ་གྲུབ་ནས་ཚེ་གཉིས་པ་ལ་འགྲུབ་བྱེད་ཀྱི་ཡན་ལག་
གསུམ་གྲུབ་པ་མི་སྲིད་པར་ཐལ། དམ་བཅའ་དེའི་ཕྱིར། འདོད་ན། དེའི་ནང་ཚན་དུ་གྱུར་པའི་འདུ་



(126)
ཚེ་དུ་ལ་རྫོགས་པ།
མཐའ་དཔྱོད་སྨད་ཆ།
བྱེད་ཡིན་ན་སྐྱེས་ནས་མྱོང་གྱུར་གྱི་ལས་ཡིན་དགོས་པར་ཐལ། འདོད་པའི་ཕྱིར། འདོད་མི་ནུས་ཏེ།
ལན་གྲངས་གཞན་ལ་མྱོང་གྱུར་གྱི་ལས་ཡོད་པའི་ཕྱིར། ཡང་ཁ་ཅིག །ཡན་ལག་བཅུ་གཉིས་བུལ་ན་
ཚེ་བཞི་ཕན་ཆད་ལ་རྫོགས་པ་ཡོད་དེ། །མིའི་རྟེན་ལ་བསམ་གཏན་དང་པོར་སྐྱེ་བའི་ལས་བསགས།
ལས་གཞན་གྱི་དབང་གིས་ངན་སོང་གསུམ་དུ་རིམ་གྱིས་སྐྱེས། དེའི་རྗེས་བསམ་གཏན་དང་པོར་སྐྱེ་
བ་ལེན་པ་ཡོད་པ་གང་ཞིག །དེ་ལྟར་སྐྱེ་བ་ལེན་པའི་ཆ་རྐྱེན་དུ་གྱུར་པའི་གསུམ་པ་རྣམ་ཤེས་ཀྱི་རྟེན་
འབྲེལ་ངན་སོང་གི་རྟེན་ལ་ཡོད་པའི་ཕྱིར་ཞེས་ཟེར། དེ་མི་འཐད་པར་ཐལ། མིའི་རྟེན་ལ་བསམ་
གཏན་དང་པོར་སྐྱེ་བའི་ལས་གསོག་པའི་ཚེ། མ་རིག་པའི་སྟོབས་ཀྱིས་རྣམ་ཤེས་ལ། ལས་ངེས་པར་
གསོག་དགོས་བའི་ཕྱིར། གཞན་ཡང་དེ་མི་འཐད་པར་ཐལ། རྟེན་འབྲེལ་ཚར་གཞན་ལ་འཕེན་བྱེད་
ཀྱི་ཡན་ལག་དང་། འཕངས་པའི་འབྲས་བུའི་བར་དུ་ཚེ་དུ་མས་ཆོད་པ་སྲིད་ཀྱང༌། རྟེན་འབྲེལ་ཚར་
གཅིག་ལ་དེ་མི་སྲིད་པའི་ཕྱིར། ཀུན་བཏུས་རྣམ་བཤད་ལས། འཕེན་བྱེད་ཀྱི་རྒྱུ་དང་འཕངས་པའི་
འབྲས་བུའི་བར་དུ་ཚེ་རབས་གྲངས་ལས་འདས་པས་ཆོད་ཀྱང་། རྟེན་འབྲེལ་གཞན་གྱི་ཚར་ཡིན་གྱི་
དེའི་ཚར་མ་ཡིན་ནོ། །ཞེས་གསུངས་པའི་ཕྱིར། ཁོ་ན་རེ། ཡན་ལག་བཅུ་གཉིས་བུལ་ན་ཚེ་བཞི་ཕན་
ཆད་ལ་རྫོགས་པ་སྲིད་པར་ཐལ། ཡན་ལག་བཅུ་གཉིས་ཀྱི་ནང་ཚན་དུ་གྱུར་པའི་འགྲུབ་བྱེད་ཀྱི་ཡན་
ལག་དང་། གྲུབ་པའི་ཡན་ལག་གི་བར་དུ་ཚེ་གཞན་གྱིས་ཆོད་པ་སྲིད་པའི་ཕྱིར། དེར་ཐལ། མི་
འགའ་ཞིག་གིས་འདོད་ལྷར་སྐྱེ་བའི་ལས་མ་རིག་པའི་སྟོབས་ཀྱིས་རྣམ་ཤེས་ལ་བསགས་པ་དེ་འཆི་
ཀ་ཚུན་ལ་སྲེད་ལེན་གྱི་གསོས་འདེབས་མ་ནུས་པར་དུད་འགྲོར་སྐྱེས་ནས། རྟེན་དེ་ལ་སྲེད་ལེན་གྱིས་
འདོད་ལྷར་སྐྱེ་བའི་ལས་གསོས་བཏབ་སྟེ། སྲིད་པ་ནུས་པ་མཐུ་ཅན་དུ་བྱས་ནས་འདོད་ལྷའི་བར་སྲིད་
དུ་སྐྱེ་བ་བླངས། དེའི་རྗེས་འདོད་ལྷའི་སྐྱེ་སྲིད་དུ་སྐྱེ་བ་མི་ལེན་པར་ངན་སོང་དུ་སྐྱེ་བ་ཅིག་ཡོད་པའི་
ཕྱིར་ཏེ། ཀུན་བཏུས་ལས། ཅི་སྟེ་ན་ལྡོག་གོ་ཞེས་གསུངས་པའི་ཕྱིར་ཞེ་ན། སྐྱོན་མེད་དེ། མི་ནས་འདོད་



མཐའ་དཔྱོད་སྨད་ཆ།
ཚེ་དུ་ལ་རྫོགས་པ།
(127)
ལྷར་སྐྱེ་བའི་རྟེན་འབྲེལ་ཚར་གཅིག་པོ་དེའི་འགྲུབ་བྱེད་ཀྱི་ཡན་ལག་སྲེད་ལེན་སྲིད་པ་གསུམ་ལས་
གྲུབ་པའི་ཡན་ལག་འདོད་ལྷའི་མིང་གཟུགས་སོགས་འབྱུང་བ་ཡོད་ན་སྐྱོན་དེར་འགྱུར་ཡང་དེ་མི་
འབྱུང་བའི་ཕྱིར། ཕྱི་མ་དེར་ཐལ། དེ་འབྱུང་ན། འདོད་ལྷའི་བར་སྲིད་ནས་ལོག་ནས་ངན་སོང་དུ་སྐྱེ་
བ་མི་འཐད་དགོས་པའི་ཕྱིར། དེ་ལྟ་མ་ཡིན་ན་འདོད་ལྷར་སྐྱེ་བའི་ཡན་ལག་བཅུ་གཉིས་ཀྱི་ནང་ཚན་
དུ་གྱུར་པའི་སྲེད་པ་ཡིན་ན། རང་འབྲས་འདོད་ལྷའི་འབྲས་དུས་ཀྱི་རྟེན་འབྲེལ་དྲུག་འགྲུབ་བྱེད་ཀྱི་རྒྱུ་
ཡིན་པས་ཁྱབ་པར་ཐལ། དམ་བཅའ་དེའི་ཕྱིར། འདོད་ན། འདོད་ལྷའི་བར་སྲིད་ཡིན་ན། རང་གི་དེ་
མ་ཐག་ཏུ་རང་འབྲས་འདོད་ལྷའི་སྐྱེ་སྲིད་བསྐྱེད་ངེས་ཡིན་པས་ཁྱབ་པར་ཐལ། འདོད་པའི་ཕྱིར།
འདོད་ན། འདོད་ལྷའི་བར་སྲིད་ནས་ལོག་སྟེ། ངན་སོང་དུ་སྐྱེ་བ་མེད་པར་ཐལ། འདོད་པའི་ཕྱིར།
འདོད་ན། ཅི་སྟེ་ན་ལྡོག་གོ་ཞེས་གསུངས་པ་མི་འཐད་པར་ཐལ། འདོད་པའི་ཕྱིར། རིམ་པ་བཞིན་
ཁས་བླངས། དེ་ལ་ཁ་ཅིག་ན་རེ། འདོད་ལྷའི་སྐྱེ་སྲིད་དུ་སྐྱེ་བའི་རྒྱུ་ཚོགས་གྲངས་ཚང་གྲུབ་ནས། དེར་
མི་སྐྱེ་བར་ངན་སོང་དུ་སྐྱེ་བ་ཞིག་ཡོད་པར་ཐལ། འདོད་ལྷའི་བར་སྲིད་གྲུབ་ནས་དེའི་སྐྱེ་སྲིད་དུ་མི་སྐྱེ་
བར་ངན་སོང་དུ་སྐྱེ་བ་ཞིག་ཡོད་པའི་ཕྱིར། འདོད་ན། རྣམ་འགྲེལ་ལས། མ་ཚང་མེད་རྒྱུ་དེ་ལ་ནི།།
འབྲས་བུ་གང་གིས་ལྡོག་པར་བྱེད། །ཅེས་གསུངས་པ་མི་འཐད་པར་ཐལ། འདོད་པའི་ཕྱིར་ན།
མ་ཁྱབ་སྟེ། འདོད་ལྷའི་སྐྱེ་སྲིད་དུ་སྐྱེ་བའི་དངོས་རྒྱུ་གྲངས་ཚང་བའི་ནུས་པ་ཐོགས་མེད་གྲུབ་ན་དེའི་
སྐྱེ་སྲིད་དུ་ངེས་པར་སྐྱེ་ཞེས་པའི་དོན་ཡིན་པའི་ཕྱིར། དེ་ལ་ཁོ་ན་རེ། འདོད་པའི་སྐྱེ་སྲིད་ཀྱི་དངོས་རྒྱུ་
དེའི་སྐྱེ་སྲིད་ཀྱི་རྒྱུ་མ་ཡིན་པར་ཐལ། དེའི་སྐྱེ་སྲིད་དུ་སྐྱེ་བའི་རྒྱུ་ཚོགས་གྲངས་ཚང་རྒྱུད་ལ་ལྡན་ན།
དེའི་དངོས་རྒྱུ་གྲངས་ཚང་རྒྱུད་ལ་ལྡན་པས་མ་ཁྱབ་པའི་ཕྱིར་ན། མ་ཁྱབ་སྟེ། བྱང་སེམས་ས་དང་པོ་
པའི་རྒྱུད་ལ་རྣམ་མཁྱེན་ཀྱི་རྒྱུ་ཚོགས་གྲངས་ཚང་བ་ཡོད་པའི་ཕྱིར། དེར་ཐལ། དེའི་རྒྱུད་ལ་རྣམ་
མཁྱེན་ཀྱི་རྒྱུ་ཐབས་ཤེས་རྫོགས་པར་ཡོད་པའི་ཕྱིར། གཞན་ཡང་མི་ནས་འདོད་ལྷར་སྐྱེ་བ་ལེན་པའི་
•!



(128)
ཚེ་དུ་ལ་རྫོགས་པ།
མཐའ་དཔྱོད་སྤྱད་ཚེ།
ཀུན་ནས་ཉོན་མོངས་ཕྱོགས་ཀྱི་རྟེན་འབྲེལ་ལ་ཡན་ལག་བཅུ་གཉིས་སུ་གྲངས་མ་ངེས་པར་ཐལ།
མི་ནས་འདོད་ལྷར་སྐྱེ་བ་ལེན་པའི་ཡན་ལག་བཅུ་གཉིས་ཀྱི་ནང་ཚན་དུ་གྱུར་པའི་འགྲུབ་བྱེད་ཀྱི་ཡན་
ལག་དང་གྲུབ་པའི་ཡན་ལག་གི་བར་དུ་ཚེ་གཞན་གྱིས་ཆོད་པ་སྲིད་པའི་ཕྱིར། དེ་ལ་ཁྱབ་པ་ཡོད་པར་
ཐལ༑ ཀུན་བཏུས་རྣམ་བཤད་ལས། འགྲུབ་བྱེད་ཀྱི་རྒྱུ་དང་གྲུབ་པའི་འབྲས་བུའི་བར་དུ་ཚེ་གཞན་
གྱིས་ཆོད་པ་མི་སྲིད་དེ། གཞན་དུ་ན་ཡན་ལག་བཅུ་གཉིས་སུ་མ་ངེས་པར་ཐལ་བའི་ཕྱིར་རོ། །ཞེས་
གསུངས་པའི་ཕྱིར། རང་ལུགས་ནི། ཡན་ལག་བཅུ་གཉིས་མྱུར་ན་ཚེ་གཉིས་ལ་རྫོགས་པ་སྲིད་དེ།
མི་འགའ་ཞིག་འདོད་ལྷར་སྐྱེ་བའི་ལས་མ་རིག་པའི་སྟོབས་ཀྱིས་རྣམ་ཤེས་ལ་བསགས་ནས་འཆི་ཀ་
ཚུན་སྲེད་ལེན་གྱིས་གསོས་བཏབ་སྟེ། སྲིད་པ་ནུས་པ་མཐུ་ཅན་དུ་བྱས་ནས་ཚེ་དེ་ལ་རྒྱུའི་རྟེན་འབྲེལ་
དྲུག་དང་ཕྱི་མ་ལ་འབྲས་དུས་ཀྱི་རྣམ་ཤེས་སོགས་བདུན་གྲུབ་སྲིད་པའི་ཕྱིར་ཏེ། འདོད་ལྷའི་སྐྱེ་བ་
འཕེན་བྱེད་ཀྱི་སྐྱེས་ནས་མྱོང་འགྱུར་གྱི་ལས་ཡོད་པའི་ཕྱིར། ཡན་ལག་བཅུ་གཉིས་ཇི་ལྟར་བུལ་ཡང་
ཚེ་གསུམ་ལ་ངེས་པར་རྫོགས་པ་ཡིན་ཏེ། མི་འགའ་ཞིག་འདོད་ལྷར་སྐྱེ་བའི་ལས་མ་རིག་པའི་སྟོབས་
ཀྱིས་རྣམ་ཤེས་ལ་བསགས་པ་དེ། འཆི་ཀ་ཚུན་ལ་སྲེད་ལེན་གྱིས་གསོས་འདེབས་མ་ནུས་པར་དུད་
འགྲོར་སྐྱེ་ནས་རྟེན་དེ་ལ་སྲེད་ལེན་གྱིས་འདོད་ལྷར་སྐྱེ་བའི་ལས་གསོས་བཏབ་སྟེ། སྲིད་པ་ནུས་མཐུ་
ཅན་དུ་བྱས་ནས་འདོད་ལྷར་སྐྱེ་བ་ཡོད་པའི་ཕྱིར་ཏེ། འདོད་ལྷའི་སྐྱེ་བ་འཕེན་བྱེད་ཀྱི་ལན་གྲངས་
གཞན་ལ་མྱོང་འགྱུར་གྱི་ལས་ཡོད་པའི་ཕྱིར། མྱུར་བུལ་གྱི་རྫོགས་ཚུལ་གཉིས་པོ་དེ་རྒྱལ་ཚབ་རྗེའི་
དགོངས་པ་ཡིན་ཏེ། ཀུན་བཏུས་རྣམ་བཤད་ལས། ཡན་ལག་བཅུ་གཉིས་པོ་འདི་དག་སྐྱེས་ནས་མྱོང་
འགྱུར་གྱི་ལས་བསགས་པ་ཡིན་ན། ཚེ་གཉིས་ལ་རྫོགས་ཤིང༌། དེ་མིན་ན་ཚེ་གསུམ་ལ་རྫོགས་
དགོས་སོ་ཞེས་གསུངས་པའི་ཕྱིར། ཁོ་ན་རེ། མི་འགའ་ཞིག་འདོད་ལྷར་སྐྱེ་བའི་ལས་མ་རིག་པའི་
སྟོབས་ཀྱིས་རྣམ་ཤེས་ལ་བསགས་ནས་འཆི་ཁ་ཚུན་ལ་སྲེད་ལེན་གྱིས་གསོས་བཏབ་ནས། སྲིད་པ་



མཐའ་དཔྱོད་སྨད་ཆ།
ས་མཚུངས་པའི་རྣམ་གཞག
(129)
ནུས་པ་མཐུ་ཅན་དུ་བྱས་པའི་ཚེ། ཚེ་དེ་ལ་རྒྱུའི་རྟེན་འབྲེལ་དྲུག་རྫོགས་པར་ཐལ། དེའི་ཚེ་ཚེ་དེ་ལ་
རྒྱུའི་རྟེན་འབྲེལ་དྲུག་གྲུབ་པའི་ཕྱིར། འདོད་ན། དེའི་ཚེ་མི་ནས་འདོད་ལྷའི་ཕུང་པོ་འགྲུབ་བྱེད་ཀྱི་རྒྱུ་
སྲེད་ལེན་སྲིད་པ་གསུམ་མེད་པར་ཐལ། འདོད་པའི་ཕྱིར་ན་མ་ཁྱབ། འདོད་ན། དེའི་ཚེ་ཕུང་པོ་
འགྲུབ་བྱེད་ཀྱི་རྒྱུ་སྲིད་པ་མེད་པར་ཐལ། འདོད་པའི་ཕྱིར། འདོད་མི་ནུས་ཏེ། དེའི་ཚེ་འདོད་ལྷའི་བར་
སྲིད་ཀྱི་གནས་སྐབས་ན་འདོད་ལྷའི་ཕུང་པོ་འགྲུབ་བྱེད་ཀྱི་རྒྱུ་སྲིད་པ་ཡོད་པའི་ཕྱིར། དེར་ཐལ། དེའི་
ཚེ་མི་ནས་འདོད་ལྷའི་སྐྱེ་སྲིད་དུ་སྐྱེ་བ་བླངས་པའི་འབྲས་དུས་ཀྱི་རྣམ་ཤེས་དེ་རང་གི་རྒྱུར་གྱུར་པའི་
ཡན་ལག་བཅུ་གཉིས་ཀྱི་ནང་ཚན་དུ་གྱུར་པའི་སྲིད་པ་ལས་དངོས་སུ་བྱུང་བའི་ཕྱིར། དེར་ཐལ། དེའི་
དངོས་རྒྱུར་གྱུར་པའི་རྒྱུའི་རྟེན་འབྲེལ་ཡོད་པའི་ཕྱིར་ཞེ་ན། མ་ཁྱབ་མཚམས་སུ་མ་ཁྱབ་པར་ཐལ།
སྐྱེ་བ་གཅིག་ཐོགས་ཀྱི་བྱང་སེམས་ཀྱི་རྒྱུད་ལ་རྣམ་མཁྱེན་འདྲེན་བྱེད་ཀྱི་ཐེག་པ་ཆེན་པོའི་སློབ་ལམ་
རྫོགས་པར་གྲུབ་ཀྱང་
། ས་བཅུ་སྲིད་པ་ཐ་མ་པའི་རྒྱུད་ལ་རྣམ་མཁྱེན་འདྲེན་བྱེད་ཀྱི་ཐེག་ཆེན་གྱི་སློབ་
ལམ་ཡོད་པ་མི་འགལ་བའི་ཕྱིར།།
༈ བཞི་པ་ས་མཚུངས་པའི་རྣམ་གཞག་ལ་གཞན་ལུགས་དགག་པ། རང་ལུགས་གཞག་པ།
རྩོད་པ་སྤོང་བའོ། །དང་པོ་ནི། ཁ་ཅིག །སྲིད་རྩེར་སྐྱེ་བའི་རྒྱུའི་ཀུན་སློང་གི་མ་རིག་པ་ཡིན་ན།
ཅི་ཡང་མེད་ཀྱི་སར་གཏོགས་ཡིན་པས་མ་ཁྱབ་སྟེ། མ་རིག་པ་དེ་ལ་འདོད་པ་ནས་ཅི་ཡང་མེད་ཀྱི་
བར་ས་བརྒྱད་ཀྱིས་བསྡུས་པ་ཡོད་པའི་ཕྱིར་ཏེ། དེ་བརྒྱད་ཀའི་རྟེན་ལ་སྲིད་རྩེར་སྐྱེ་བའི་ལས་གསར་
དུ་གསོག་པ་ཡོད་པའི་ཕྱིར། ཁྱབ་སྟེ། ཡན་ལག་བཅུ་གཉིས་ཀྱི་ཐོག་མའི་མ་རིག་པ་ཡིན་ན་ལས་
གསར་དུ་གང་དུ་གསོག་པའི་གསོག་སར་གཏོགས་དགོས་པའི་ཕྱིར་ཞེས་ཟེར། འོ་ན་འདོད་པ་ནས་
སྲིད་རྩེར་སྐྱེ་བའི་ལས་གསར་དུ་གསོག་བཞིན་པའི་འདོད་པའི་རྟེན་ཅན་གྱི་གང་ཟག་དེའི་རྒྱུད་ལ་ཅི་
ཡང་མེད་ཀྱི་སེམས་མེད་པར་ཐལ། དེའི་རྒྱུད་ལ་ཅི་ཡང་མེད་ཀྱི་སས་བསྡུས་ཀྱི་མ་རིག་པ་མེད་པའི་



(130)
ས་མཚུངས་པའི་རྣམ་གཞག
མཐའ་དཔྱོད་སྨད་ཆ།
ཕྱིར། དེར་ཐལ། དེའི་རྒྱུད་ལ་ཅི་ཡང་མེད་ཀྱི་སས་བསྡུས་ཀྱི་སྲིད་རྩེའི་རྣམ་སྨིན་གྱི་ཕུང་པོ་འཕེན་
བྱེད་ཀྱི་ལས་ཀུན་ནས་སློང་བྱེད་ཀྱི་མ་རིག་པ་མེད་པའི་ཕྱིར། དེར་ཐལ། དེའི་རྒྱུད་ཀྱི་སྲིད་རྩེའི་རྣམ་
སྨིན་གྱི་ཕུང་པོ་འཕེན་བྱེད་ཀྱི་ལས་ཀུན་ནས་སློང་བྱེད་ཀྱི་མ་རིག་པ་འདོད་པའི་སས་བསྡུས་ཡིན་པའི་
ཕྱིར། རྟགས་ཁས། རྩ་བར་འདོད་ན། དེ་འདྲའི་འདོད་པའི་རྟེན་ཅན་གྱི་གང་ཟག་ཡིན་ན་རང་རྒྱུད་ལ་
ཅི་ཡང་མེད་ཀྱི་སེམས་མེད་དགོས་པར་ཐལ། འདོད་པའི་ཕྱིར། འདོད་ན། དེ་ཡིན་ན་རང་རྒྱུད་ལ་རྒྱུ་
སྙོམས་འཇུག་གི་སྲིད་རྩེའི་སེམས་མེད་དགོས་པར་ཐལ། འདོད་པའི་ཕྱིར། འདོད་ན། སྲིད་རྩེར་སྐྱེ་
ཁ་མའི་འདོད་པའི་རྟེན་ཅན་གྱི་གང་ཟག་དེས་རྒྱུ་སྙོམས་འཇུག་གི་སྲིད་རྩེའི་སེམས་མ་ཐོབ་པར་ཐལ།
འདོད་པའི་ཕྱིར། འདོད་ན། བསམ་གཏན་དང་པོར་སྐྱེ་ཁ་མའི་འདོད་པའི་རྟེན་ཅན་གྱི་གང་ཟག་དེས་
རྒྱུ་སྙོམས་འཇུག་གི་བསམ་གཏན་གྱི་དངོས་གཞི་མ་ཐོབ་པར་ཐལ། འདོད་པའི་ཕྱིར། འདོད་ན།
འབྲས་བུ་སྐྱེ་བའི་བསམ་གཏན་གྲུབ་པ་ལ་རྒྱུ་སྙོམས་འཇུག་གི་བསམ་གཏན་གྲུབ་པ་སྔོན་དུ་འགྲོ་མི་
དགོས་པར་ཐལ། འདོད་པའི་ཕྱིར། ཡང་ཁ་ཅིག །འདོད་པ་ནས་བསམ་གཏན་དང་པོར་སྐྱེ་བ་ལེན་
པའི་ཚེ། ཡན་ལག་བཅུ་གཉིས་ཀྱི་ནང་ཚན་དུ་གྱུར་པའི་མ་རིག་པ་དང་རྣམ་ཤེས་གཉིས་འདོད་པའི་
སར་གཏོགས་དང་། གཞན་བཅུ་བསམ་གཏན་དང་པོའི་སར་གཏོགས་ཡིན་ཞེས་ཟེར། དེ་མི་འཐད་
པར་ཐལ། འདོད་པ་ནས་བསམ་གཏན་དང་པོར་སྐྱེ་བ་ལེན་པའི་ཚེ་ཡན་ལག་བཅུ་གཉིས་ཀྱི་ནང་
ཚན་དུ་གྱུར་པའི་འདུ་བྱེད་བསམ་གཏན་དང་པོའི་སར་གཏོགས་གང་ཞིག །ས་གཞན་གྱི་རྣམ་ཤེས་ས་
གཞན་གྱི་ལས་ཀྱི་བག་ཆགས་བསྒོ་བའི་གཞིར་མི་རུང་བ་མངོན་པ་བའི་སྤྱི་སྐད་ཡིན་པའི་ཕྱིར། དེར་
ཐལ༑ ས་གཞན་གྱི་ལས་ཀྱིས་ས་གཞན་གྱི་ཕུང་པོ་མི་འཕེན་པ་མངོན་པའ་སྤྱི་སྐད་ཡིན་པའི་ཕྱིར།
དེར་ཐལ། ཡན་ལག་བཅུ་གཉིས་ཀྱི་ནང་ཚན་དུ་གྱུར་པའི་འདུ་བྱེད་གང་ཡིན། གང་དུ་སྐྱེ་བའི་སྐྱེ་
སར་གཏོགས་པས་ཁྱབ་པའི་ཕྱིར། མ་གྲུབ་ན། འདོད་པ་ནས་བསམ་གཏན་དང་པོར་སྐྱེ་བའི་ཚེ།



མཐའ་དཔྱོད་སྨད་ཆ།
ས་མཚུངས་པའི་རྣམ་གཞག
(1:31)
ཡན་ལག་བཅུ་གཉིས་ཀྱི་ནང་ཚན་དུ་གྱུར་པའི་འདུ་བྱེད་བསམ་གཏན་དང་པོའི་སར་གཏོགས་སུ་ཁས་
ལེན་པ་ཉམས་སོ། །ཁོ་ན་རེ། ས་གཞན་གྱི་ལས་ཀྱིས་ས་གཞན་གྱི་ཕུང་པོ་འཕེན་པ་ཡོད་པར་ཐལ།
འདོད་པ་ནས་བསམ་གཏན་དང་པོར་སྐྱེ་བ་ལེན་པའི་རྒྱུའི་ཀུན་སློང་གི་མ་རིག་པ་འཁོར་དུ་ལྡན་པའི་
གཙོ་སེམས་ཀྱི་འཁོར་དུ་བྱུང་བའི་སེམས་བྱུང་སེམས་པ་དེ་འདོད་པའི་སས་བསྡུས་ཀྱི་ལས་གང་ཞིག།
དེས་བསམ་གཏན་དང་པོའི་སས་བསྡུས་ཀྱི་རྣམ་སྨིན་གྱི་ཕུང་པོ་འཕེན་པའི་ཕྱིར། དང་པོ་དེར་ཐལ།
དེ་ལས་གང་ཞིག །འདོད་པའི་སས་བསྡུས་ཡིན་པའི་ཕྱིར། དང་པོ་དེར་ཐལ། དེ་ཡོད་པའི་ཕྱིར།
དེར་ཐལ། གཙོ་སེམས་ཡིན་ན་རང་གི་འཁོར་དུ་བྱུང་བའི་སེམས་བྱུང་སེམས་པ་ཡོད་པས་ཁྱབ་པའི་
ཕྱིར༑ དེར་ཐལ། ཚོར་བ་སེམས་པ་འདུ་ཤེས་རེག་པ་ཡིད་ལ་བྱེད་པ་ལྔ་པོ་སེམས་བྱུང་ཀུན་འགྲོ་
ཡིན་པའི་ཕྱིར། རྟགས་གཉིས་པ་དེ་འདོད་པའི་སས་བསྡུས་པར་ཐལ། དེ་འཁོར་དུ་ལྡན་པའི་གཙོ་
སེམས་འདོད་པའི་སས་བསྡུས་གང་ཞིག །དེ་གཉིས་མཚུངས་ལྡན་ཡིན་པའི་ཕྱིར། དང་པོ་དེར་ཐལ།
དེ་འདྲའི་རྒྱུའི་ཀུན་སློང་གི་མ་རིག་པ་འདོད་པའི་སས་བསྡུས་གང་ཞིག །དེ་གཉིས་ཀྱང་མཚུངས་ལྡན་
ཡིན་པའི་ཕྱིར་ཞེ་ན། སྐྱོན་མེད་དེ། ས་གཞན་གྱི་ལས་ཀྱིས་ས་གཞན་གྱི་ཕུང་པོ་མི་འཕེན་ཞེས་པ་
འདོད་པའི་སས་བསྡུས་ཀྱི་ཡན་ལག་བཅུ་གཉིས་ཀྱི་ནང་ཚན་དུ་གྱུར་པའི་འདུ་བྱེད་ཀྱི་ལས་ལྟ་བུས། །
བསམ་གཏན་དང་པོའི་རྣམ་སྨིན་གྱི་ཕུང་པོ་མི་འཕེན་ཞེས་པའི་དོན་ཡིན་པའི་ཕྱིར། ཚིག་འབའ་ཞིག་
ལ་མ་བརྟེན་པར་དོན་གྱི་སྙིང་པོའང་འཚོལ་ཞིག །ཡང་ཁ་ཅིག །བསམ་གཏན་དང་པོ་ནས་འདོད་
པར་སྐྱེ་བ་ལེན་པའི་རྒྱུའི་ཀུན་སློང་གི་མ་རིག་པ་དང་། འགྲུབ་བྱེད་སྲེད་ལེན་བསམ་གཏན་དང་པོའི་
སར་གཏོགས་ཀྱི། འདོད་པའི་སར་མི་གཏོགས་ཏེ། བསམ་གཏན་དང་པོའི་རྟེན་ལ འདོད་པའི་སས་
བསྡུས་ཀྱི་ཉོན་མོངས་མངོན་དུ་འགྱུར་བ་མེད་པའི་ཕྱིར། དེར་ཐལ། བསམ་གཏན་དང་པོའི་ལྷ་རྣམས་
འདོད་པའི་སས་བསྡུས་ཀྱི་ཉོན་མོངས་མངོན་གྱུར་བ་ལ་ཆགས་པ་དང་བྲལ་ཟིན་པ་ཡིན་པའི་ཕྱིར།



(132)
ས་མཚུངས་པའི་རྣམ་གཞག
མཐའ་དཔྱོད་སྨད་ཆ།
དེར་ཐལ། དེ་རྣམས་བསམ་གཏན་དང་པོའི་དངོས་གཞི་ཐོབ་ཟིན་ཡིན་པའི་ཕྱིར་ཞེ་ན། མ་ཁྱབ་སྟེ།
དེའི་རྒྱུད་ཀྱི་བསམ་གཏན་དང་པོའི་དངོས་གཞིའི་སྙོམས་འཇུག་དེ། འདོད་པའི་སས་བསྡུས་ཀྱི་ཉོན་
མོངས་མངོན་གྱུར་བ་ལ་ཆགས་པ་དང་བྲལ་ཟིན་མ་ཡིན་པའི་ཕྱིར། དེར་ཐལ། དེ་འདོད་པའི་སས་
བསྡུས་ཀྱི་གང་ཟག་གི་བདག་འཛིན་མངོན་གྱུར་བ་ལ་ཆགས་པ་དང་བྲལ་ཟིན་མ་ཡིན་པ་གང་ཞིག།
དེའི་སས་བསྡུས་ཀྱི་གང་ཟག་གི་བདག་འཛིན་མངོན་གྱུར་བ་དེ། དེའི་སས་བསྡུས་ཀྱི་ཉོན་མོངས་
མངོན་གྱུར་བ་ཡིན་པའི་ཕྱིར། དང་པོ་དེར་ཐལ། དེའི་སས་བསྡུས་ཀྱི་གང་ཟག་གི་བདག་འཛིན་ལ་
ཆགས་པ་དང་བྲལ་ཟིན་མ་ཡིན་པ་གང་ཞིག །དེའི་སས་བསྡུས་ཀྱི་གང་ཟག་གི་བདག་འཛིན་དེ། གང་
ཟག་གི་བདག་འཛིན་མངོན་གྱུར་བ་ཡིན་པའི་ཕྱིར། ཕྱི་མ་དེར་ཐལ། དེ་བློ་མངོན་གྱུར་བ་ཡིན་པའི་
ཕྱིར༑ དེར་ཐལ། དེ་ཤེས་པ་ཡིན་པའི་ཕྱིར། དེར་ཐལ། དེ་གང་ཟག་གི་བདག་འཛིན་གྱི་ས་བོན་མ་
ཡིན་པའི་ཕྱིར། དེར་ཐལ། དེར་གྱུར་པའི་ཉོན་མོངས་ཅན་གྱི་མ་རིག་པ་ཡོད་པའི་ཕྱིར། རྩ་རྟགས་
དང་པོ་དེར་ཐལ། དེ་འཇིག་རྟེན་པའི་སྒོམ་ལམ་གང་ཞིག །འདོད་པའི་སས་བསྡུས་ཀྱི་གང་ཟག་གི་
བདག་འཛིན་འཇིག་རྟེན་པའི་སྒོམ་སྤངས་མ་ཡིན་པའི་ཕྱིར། ཕྱི་མ་དེར་ཐལ། དེ་རང་དངོས་སུ་སྤོང་
བྱེད་ཀྱི་འཇིག་རྟེན་ལས་འདས་པའི་སྒོམ་ལམ་བར་ཆད་མེད་ལམ་གྱི་སྤང་བྱ་ཡིན་པའི་ཕྱིར། དེར་
ཐལ༑ དེ་སྤངས་པའི་གང་ཟག་ཡིན་ན། དགྲ་བཅོམ་པ་ཡིན་དགོས་པའི་ཕྱིར། དེར་ཐལ། ཅི་ཡང་
མེད་ཀྱི་སས་བསྡུས་ཀྱི་ཉོན་སྒྲིབ་སྤངས་པའི་གང་ཟག་ཡིན་ན་དགྲ་བཅོམ་པ་ཡིན་དགོས་པའི་ཕྱིར།
དེར་ཐལ། རྟེན་འབྲེལ་ཡན་ལག་བཅུ་གཉིས་ཀྱི་ཐོག་མའི་མ་རིག་པ་སྤངས་པའི་གང་ཟག་ཡིན་ན།
དགྲ་བཅོམ་ཡིན་དགོས་པ་གང་ཞིག །སྲིད་རྩེའི་སས་བསྡུས་ཀྱི་རྟེན་འབྲེལ་ཡན་ལག་བཅུ་གཉིས་ཀྱི་
ཐོག་མའི་མ་རིག་པ་མེད་པའི་ཕྱིར། དང་པོ་འབུད། གཉིས་པ་དེར་ཐལ། སྲིད་རྩེའི་རྟེན་ལ་ས་གོང་
འོག་གང་དུ་སྐྱེ་བའི་ལས་གསར་གསོག་མེད་པ། མངོན་པ་བའི་སྤྱི་སྐད་ཡིན་པའི་ཕྱིར། ཁ་ཅིག།



མཐའ་དཔྱོད་སྨད་ཆ།
ས་མཚུངས་པའི་རྣམ་གཞག
(133)
a
བསམ་གཏན་དང་པོ་ནས་འདོད་པར་སྐྱེ་བ་ལེན་པའི་རྒྱུའི་ཀུན་སློང་གི་མ་རིག་པ་དང་སྲེད་ལེན་རང་
རྒྱུད་ལ་མངོན་དུ་གྱུར་པའི་བསམ་གཏན་དང་པོའི་ལྷ་དེ་བསམ་གཏན་དང་པོའི་དངོས་གཞིའི་སྙོམས་
འཇུག་ལས་ཉམས་པའི་ལྷ་ཡིན་པའི་སྒོ་ནས་ཕ་རོལ་གྱི་རྩོད་སྤོང་བྱེད་དོ་ཞེས་ཟེར། དེ་མི་འཐད་པར་
ཐལ། བསམ་གཏན་དང་པོའི་ལྷའི་རྒྱུད་ལ་འདོད་པའི་སས་བསྡུས་ཀྱི་གང་ཟག་གི་བདག་འཛིན་
དང་༑ བསམ་གཏན་དང་པོའི་དངོས་གཞིའི་སྙོམས་འཇུག་གཉིས་ཀ་ཡོད་པ་ལ་འགལ་བ་མེད་པའི་
ཕྱིར༑ དེར་ཐལ། དེའི་རྒྱུད་ལ་འདོད་པའི་སས་བསྡུས་ཀྱི་འཇིག་རྟེན་ལས་འདས་པའི་སྒོམ་ལམ་
བར་ཆད་མེད་ལམ་གྱི་སྤང་བྱ་དང་། འཇིག་རྟེན་པའི་སྒོམ་ལམ་བར་ཆད་མེད་ལམ་གཉིས་ཀ་ཡོད་པ་
ལ་འགལ་བ་མེད་པའི་ཕྱིར། ཁོ་ན་རེ། བསམ་གཏན་དང་པོའི་དངོས་གཞི་སྙོམས་འཇུག་དེ་འདོད་
པའི་སས་བསྡུས་ཀྱི་ཉོན་མོངས་ལ་ཆགས་བྲལ་ཡིན་ཀྱང་། དེ་སྤངས་པ་མ་ཡིན་པས་སྐྱོན་མེད་དོ་ཞེ་ན།
འོ་ན་ཀུན་གཞི་ཉོན་ཡིད་ཁས་ལེན་པའི་ལུགས་ལ་ཡང་དེ་ལྟར་འཐད་པར་ཐལ། དམ་བཅའ་དེའི་
ཕྱིར༔ འདོད་མི་ནུས་ཏེ། བསམ་གཏན་དང་པོའི་དངོས་གཞི་སྙོམས་འཇུག་འདོད་པའི་སས་བསྡུས་ཀྱི་
ཉོན་ཡིད་ལ་ཆགས་བྲལ་མ་ཡིན་པའི་ཕྱིར། དེར་ཐལ། ཉོན་ཡིད་དེ་ཐེག་དམན་གྱི་དབང་དུ་བྱས་ན་
དགྲ་བཅོམ་པ་གཉིས་དང༌། འགོག་པ་ལ་སྙོམས་པར་འཇུག་པ་དང་། འདས་ལམ་ལ་བརྟེན་པའི་
བར་ཆད་མེད་ལམ་སྐྱེས་པའི་དུས་མ་གཏོགས་པ་རྣམས་སུ་འཇུག་ཅིང་། ཐེག་ཆེན་གྱི་དབང་དུ་བྱས་
ནའང་མ་དག་ས་བདུན་མན་ཆད་དང་། རང་རྟེན་གང་དུ་གཏོགས་པའི་གནས་ཐམས་ཅད་དུ་འཇུག་
པའི་ཕྱིར། དེར་ཐལ། ཀུན་བཏུས་ལས། དེ་ཡང་ལམ་མངོན་དུ་གྱུར་པ་དང་། འགོག་པའི་སྙོམས་
པར་འཇུག་པ་དང་། མི་སློབ་པའི་ས་མ་གཏོགས་པར་དགེ་བ་དང་མི་དགེ་བ་དང་། ལུང་དུ་མ་བསྟན་
པ་ཐམས་ཅད་དུ་འགྲོ་བ་དང་། ཞེས་དང་། སུམ་ཅུ་པ་ལས། གང་དུ་སྐྱེས་པ་དེ་ཡི་འོ། །ཞེས་གསུངས་
པའི་ཕྱིར། གཞན་ཡང་། བསམ་གཏན་དང་པོ་ནས་འདོད་པར་སྐྱེ་བ་ལེན་པའི་རྒྱུའི་ཀུན་སློང་གི་མ་



(134)
ས་མཚུངས་པའི་རྣམ་གཞག
མཐའ་དཔྱོད་སྨད་ཆ།
རིག་པ་བསམ་གཏན་དང་པོའི་སར་གཏོགས་པ་དེ་མི་འཐད་པར་ཐལ། བསམ་གཏན་དང་པོའི་རྟེན་
ལ་འདོད་པར་སྐྱེ་བའི་ལས་གསར་དུ་གསོག་པ་མེད་པའི་ཕྱིར། དེར་ཐལ། གོང་སའི་རྟེན་ལ་འོག་
སའི་ལས་གསར་དུ་གསོག་པ་མེད་པ་མངོན་པ་བའི་སྤྱི་སྐད་ཡིན་པའི་ཕྱིར། ཁོ་ན་རེ། དེ་མི་འཐད་
པར་ཐལ། ཀུན་བཏུས་ལས། དེ་ན་གནས་པ་ཡང་ལས་གསོག་གོ་ཞེས་གསུངས་པའི་ཕྱིར་ཞེ་ན། མ་
ཁྱབ་སྟེ། གོང་སའི་བར་སྲིད་ཀྱི་རྟེན་ལ་འོག་སའི་ལས་གསོས་འདེབས་པ་ཡོད་པ་ལ་དགོངས་པའི་
ཕྱིར་༑ གཞན་ཡང་། བསམ་གཏན་དང་པོ་ནས་འདོད་པར་སྐྱེ་བའི་རྒྱུའི་ཀུན་སློང་གི་མ་རིག་པ་འདོད་
པའི་སས་བསྡུས་ཡིན་པར་ཐལ། བསམ་གཏན་དང་པོ་ནས་བསམ་གཏན་དང་པོར་སྐྱེ་བའི་རྒྱུའི་ཀུན་
སློང་གི་མ་རིག་པ་འདོད་པའི་སས་བསྡུས་ཡིན་པའི་ཕྱིར། དེར་ཐལ། དེ་འདོད་པའི་སས་བསྡུས་དང་
བསམ་གཏན་དང་པོའི་སས་བསྡུས་གང་རུང་གང་ཞིག །བསམ་གཏན་དང་པོའི་སས་བསྡུས་མ་ཡིན་
པའི་ཕྱིར། ཕྱི་མ་དེར་ཐལ། བསམ་གཏན་དང་པོའི་རྟེན་ལ་བསམ་གཏན་དང་པོར་སྐྱེ་བའི་ལས་
གསར་དུ་གསོག་པ་མེད་པའི་ཕྱིར། དེར་ཐལ། བསམ་གཏན་དང་པོའི་རྟེན་ལ་བསམ་གཏན་དང་
པོའི་ཉེར་བསྡོགས་སྒོམ་པ་མེད་པའི་ཕྱིར། བསམ་གཏན་དང་པོའི་ལྷ་རྣམས་དེའི་དངོས་གཞི་ཐོབ་
ཟིན་ཡིན་པའི་ཕྱིར། ཁ་ཅིག །བསམ་གཏན་དང་པོའི་དངོས་གཞི་ལས་ཉམས་པའི་བསམ་གཏན་དང་
པོའི་ལྷ་མེད་དོ་ཞེས་ཟེར་བ་མི་འཐད་དེ། བསམ་གཏན་དང་པོའི་ལྷ་བསམ་གཏན་དང་པོའི་དངོས་
གཞི་ལས་མ་ཉམས་པར་འདོད་པར་སྐྱེ་བ་མེད་པའི་ཕྱིར། དེར་ཐལ། བསམ་གཏན་དང་པོའི་ལྷའི་
རྒྱུད་ལ་འཇིག་རྟེན་པའི་སྒོམ་སྤངས་སུ་གྱུར་པའི་འདོད་ཉོན་མངོན་དུ་མ་གྱུར་པར་འདོད་པར་སྐྱེ་བ་
མེད་པའི་ཕྱིར། དེས་མཚོན་ནས་བསམ་གཏན་གྱི་དངོས་གཞི་སྙོམས་འཇུག་རྒྱུད་ལྡན་གྱི་འདོད་པའི་
གང་ཟག་བསམ་གཏན་དང་པོར་སྐྱེ་བའི་རྒྱུའི་ཀུན་སློང་གི་མ་རིག་པ་ཡང་འདོད་པའི་སས་བསྡུས་
པར་ངེས་ཏེ། མ་རིག་པ་དེ་འཇིག་རྟེན་ལས་འདས་པའི་སྒོམ་སྤངས་ཡིན་པའི་ཕྱིར། དེང་སང་ལུང་



མཐའ་དཔྱོད་སྨད་ཆ།
ས་མཚུངས་པའི་རྣམ་གཞག
(185)
འཆོས་པ་ཕལ་ཆེ་བ་དག་འཇིག་རྟེན་པའི་སྒོམ་སྤངས་སུ་གྱུར་པའི་འདོད་ཉོན་དང་། སྤྱིར་འདོད་ཉོན་
གཉིས་ཀྱི་ཁྱད་པར་མི་འབྱེད་ཅིང་། ལ་ལ་འདོད་ཉོན་མངོན་གྱུར་བ་ཞེས་སྣོན་ནས་ཁྱད་པར་འབྱེད་
པ་སྐད་བྱེད་པ་གཉིས་ཀ་རིགས་ལམ་མ་ཡིན་ནོ། །ཞེས་ཁོ་བོས་སྐབས་འདིར་སྨྲས་ཤིང་། གོང་དུ་
བརྗོད་པ་རྣམས་ལ་ལེགས་པར་གཟིགས་ཤིག་ཅེས་སྙན་བསྐུལ་བར་བྱའོ། །གཉིས་པ་རང་ལུགས་
བཞག་པ་ནི། དོན་གསང་ལས། སྐྱེ་བའི་ས་པ་གང་ཡིན་པ་མངོན་པར་འགྲུབ་པར་བྱེད་པའི་ཉོན་
མོངས་པ་ཡང་ངེས་པར་དེའི་ས་པའོ། །ཞེས་གསུངས་པའི་དགོངས་པ་ལྟར་སོ་སོར་བཤད་ན། འདོད་
པ་ནས་འདོད་པར་སྐྱེ་བའི་ཚེ་ཡན་ལག་བཅུ་གཉིས་པོ་ཐམས་ཅད་ས་མཚུངས་ཏེ། དེའི་ཚེ་ཐམས་ཅད་
འདོད་པའི་སས་བསྡུས་ཡིན་པའི་ཕྱིར། འདོད་པ་ནས་བསམ་གཏན་དང་པོར་སྐྱེ་བའི་ཚེ་ཡན་ལག་
བཅུ་གཉིས་པོ་ས་མི་མཚུངས་ཏེ། དེའི་ཚེ་རྒྱུའི་ཀུན་སློང་གི་མ་རིག་པ་འདོད་པའི་སས་བསྡུས་ཡིན།
འདུ་བྱེད་སོགས་བཅུ་གཅིག་བསམ་གཏན་དང་པོའི་སས་བསྡུས་ཡིན་པའི་ཕྱིར། དང་པོ་དེར་ཐལ།
དེ་འདོད་པའི་སས་བསྡུས་དང་བསམ་གཏན་དང་པོའི་སས་བསྡུས་གང་རུང་གང་ཞིག །བསམ་
གཏན་དང་པོའི་སས་བསྡུས་མ་ཡིན་པའི་ཕྱིར། ཕྱི་མ་དེར་ཐལ། འཇིག་རྟེན་པའི་སྒོམ་སྤངས་སུ་གྱུར་
པའི་འདོད་ཉོན་ལ་ཆགས་པ་དང་མ་བྲལ་བའི་གང་ཟག་གི་རྒྱུ ད་ལ་བསམ་གཏན་དང་པོའི་ཉོན་
མོངས་མངོན་དུ་འགྱུར་བ་མེད་པའི་ཕྱིར། རྩ་རྟགས་གཉིས་པ་དེར་ཐལ། དེའི་ཚེ་མིང་གཟུགས་ནས་
ཚོར་པའི་བར་བཞི་དང་། སྐྱེ་བ་དང་རྒ་ཤི་གཉིས་བསམ་གཏན་དང་པོའི་སར་གཏོགས་ཡིན་པ་ལ་
དོགས་པ་མེད་པ་གང་ཞིག །དེའི་ཚེ་འདུ་བྱེད་དང་རྣམ་ཤེས་དང་སྲེད་ལེན་སྲིད་པ་གསུམ་ཀྱང་
བསམ་གཏན་དང་པོའི་སས་བསྡུས་ཡིན་པའི་ཕྱིར། རྟགས་གཉིས་པ་དེའི་ཚེ་འདུ་བྱེད་བསམ་གཏན་
དང་པོའི་སས་བསྡུས་ཡིན། རྣམ་ཤེས་དེ་ཡིན། སྲེད་ལེན་གཉིས་ཀྱང་དེ་ཡིན། སྲིད་པའང་དེ་ཡིན་
པའི་ཕྱིར། དང་པོ་དེར་ཐལ། ས་གཞན་གྱི་འདུ་བྱེད་ཀྱི་ལས་ཀྱིས་ས་གཞན་གྱི་ཕུང་པོ་འཕེན་མི་ནུས་



(136)
ས་མཚུངས་པའི་རྣམ་གཞག
མཐའ་དཔྱོད་སྨད་ཆ།
པའི་ཕྱིར། གཉིས་པ་དེར་ཐལ། ས་གཞན་གྱི་རྣམ་ཤེས་ས་གཞན་གྱི་ལས་ཀྱི་བག་ཆགས་བསྒོ་བའི་
གཞིར་མི་རུང་བའི་ཕྱིར། གསུམ་པ་དེར་ཐལ། ས་གཞན་གྱི་སྲེད་ལེན་གྱིས་ས་གཞན་གྱི་ལས་གསོས་
འདེབས་པ་མེད་པའི་ཕྱིར། བཞི་པ་དེར་ཐལ། སྲིད་པ་སྔར་གྱི་ལས་ནུས་པ་མཐུ་ཅན་དུ་སོང་བའི་
སྐབས་ལ་འཇོག་པའི་ཕྱིར། འདོད་པ་ནས་བསམ་གཏན་གཉིས་པར་སྐྱེ་བའི་ཚེ་ཡན་ལག་བཅུ་
གཉིས་ས་མི་མཚུངས་ཏེ། དེའི་ཚེ་རྒྱུའི་ཀུན་སློང་གི་མ་རིག་པ་བསམ་གཏན་དང་པོའི་སས་བསྡུས་
ཡིན་༑ འདུ་བྱེད་སོགས་བཅུ་གཅིག་བསམ་གཏན་གཉིས་པའི་སས་བསྡུས་ཡིན་པའི་ཕྱིར། དང་པོ་
དེར་ཐལ། དེ་བསམ་གཏན་དང་པོའི་སས་བསྡུས་དང་གཉིས་པའི་སས་བསྡུས་གང་རུང་གང་ཞིག།
བསམ་གཏན་གཉིས་པའི་སས་བསྡུས་མ་ཡིན་པའི་ཕྱིར། ཕྱི་མ་དེར་ཐལ། འཇིག་རྟེན་པའི་སྒོམ་
སྤངས་སུ་གྱུར་པའི་བསམ་གཏན་དང་པོའི་ཉོན་མོངས་ལ་ཆགས་པ་དང་མ་བྲལ་བའི་གང་ཟག་གི་
རྒྱུད་ལ། བསམ་གཏན་གཉིས་པའི་ཉོན་མོངས་མངོན་གྱུར་བ་རྒྱུད་ལ་སྐྱེ་བ་མེད་པའི་ཕྱིར། རྩ་རྟགས་
གཉིས་པ་དེར་ཐལ། དེའི་ཚེ་མིང་གཟུགས་ནས་ཚོར་བའི་བར་བཞི་དང་། སྐྱེ་བ་དང་རྒ་ཤི་གཉིས་
བསམ་གཏན་གཉིས་པའི་སར་གཏོགས་ཡིན་པ་ལ་དོགས་པ་མེད་པ་གང་ཞིག །འདུ་བྱེད་སོགས་ལྔ་
ཡང་བསམ་གཏན་གཉིས་པའི་སར་གཏོགས་ཡིན་པའི་ཕྱིར། ཕྱི་མ་དེར་ཐལ། ས་གཞན་གྱི་འདུ་བྱེད་
ཀྱི་ལས་ཀྱིས་ས་གཞན་གྱི་ཕུང་པོ་འཕེན་མི་ནུས། ས་གཞན་གྱི་རྣམ་ཤེས་ས་གཞན་གྱི་ལས་ཀྱི་བག་
ཆགས་བསྒོ་བའི་གཞིར་མི་རུང་། ས་གཞན་གྱི་སྲེད་ལེན་གྱིས་ས་གཞན་གྱི་ལས་གསོས་འདེབས་པ་
མེད༔ སྲིད་པ་སྔར་གྱི་ལས་ནུས་པ་མཐུ་ཅན་དུ་གྱུར་པའི་གནས་སྐབས་ལ་འཇོག་པའི་ཕྱིར།
བསམ་གཏན་དང་པོ་ནས་བསམ་གཏན་དང་པོར་སྐྱེ་བའི་ཚེ་ཡན་ལག་བཅུ་གཉིས་པོ་ཐམས་ཅད་ས་
མི་མཚུངས་ཏེ། དེའི་ཚེ་རྒྱུའི་ཀུན་སློང་གི་མ་རིག་པ་འདོད་པའི་སས་བསྡུས་ཡིན། འདུ་བྱེད་སོགས་
བཅུ་གཅིག་བསམ་གཏན་དང་པོའི་སས་བསྡུས་ཡིན་པའི་ཕྱིར། དང་པོ་དེར་ཐལ། དེ་འདོད་པའི་སས་



མཐའ་དཔྱོད་སྨད་ཆ།
ས་མཚུངས་པའི་རྣམ་གཞག
(13)
བསྡུས་དང་བསམ་གཏན་དང་པོའི་སས་བསྡུས་གང་རུང་གང་ཞིག །བསམ་གཏན་དང་པོའི་སས་
བསྡུས་མ་ཡིན་པའི་ཕྱིར། ཕྱི་མ་དེར་ཐལ། བསམ་གཏན་དང་པོའི་རྟེན་ལ་བསམ་གཏན་དང་པོར་སྐྱེ་
བའི་ལས་གསར་དུ་གསོག་པ་མེད་པའི་ཕྱིར། དེར་ཐལ། བསམ་གཏན་དང་པོར་སྐྱེ་བའི་ལས་གསར་
དུ་གསོག་བཞིན་པའི་གང་ཟག་ཡིན་ན་འཇིག་རྟེན་པའི་སྒོམ་སྤངས་སུ་གྱུར་པའི་འདོད་ཉོན་ལ་ཆགས་
བྲལ་མ་ཡིན་དགོས་པའི་ཕྱིར། དེ་བཞིན་དུ་འདོད་པ་ནས་བསམ་གཏན་གསུམ་པར་སྐྱེ་བའི་ཚེ། རྒྱུའི་
ཀུན་སློང་གི་མ་རིག་པ་བསམ་གཏན་གཉིས་པའི་སས་བསྡུས་དང་། འདུ་བྱེད་སོགས་བཅུ་གཅིག་
བསམ་གཏན་གསུམ་པའི་སས་བསྡུས་ཡིན་པ་ནས། འདོད་པ་ནས་སྲིད་རྩེར་སྐྱེ་བའི་ཚེ་རྒྱུའི་ཀུན་སློང་
གི་མ་རིག་པ་ཅི་ཡང་མེད་ཀྱི་སར་གཏོགས་དང་། འདུ་བྱེད་སོགས་བཅུ་གཅིག་སྲིད་རྩེའི་སར་
གཏོགས་ཡིན་པར་རིགས་འགྲེ་སྟེ་ཤེས་པར་བྱའོ། །སྲིད་རྩེ་ནས་འདོད་པར་སྐྱེ་བའི་ཚེ་ཡན་ལག་བཅུ་
གཉིས་ས་མཚུངས་ཏེ། དེའི་ཚེ་ཐམས་ཅད་འདོད་པའི་སས་བསྡུས་ཡིན་པའི་ཕྱིར། དེར་ཐལ། དེའི་ཚེ་
རྒྱུའི་ཀུན་སློང་གི་མ་རིག་པ་འདོད་པའི་སས་བསྡུས་གང་ཞིག །དེ་ཡིན་ན་གཞན་རྣམས་དེ་ལྟར་ཡིན་
དགོས་པའི་ཕྱིར། དང་པོ་དེར་ཐལ། དེ་འདོད་པའི་སས་བསྡུས་དང་སྲིད་རྩེའི་སས་བསྡུས་གང་རུང་
གང་ཞིག །སྲིད་རྩེའི་སས་བསྡུས་མ་ཡིན་པའི་ཕྱིར། ཕྱི་མ་དེར་ཐལ། སྲིད་རྩེའི་རྟེན་ལ་འདོད་པར་སྐྱེ་
བའི་ལས་གསར་དུ་གསོག་པ་མེད་པའི་ཕྱིར། སྲིད་རྩེ་ནས་བསམ་གཏན་དང་པོར་སྐྱེ་བའི་ཚེ་ཡན་
ལག་བཅུ་གཉིས་པོ་ཐམས་ཅད་ས་མི་མཚུངས་ཏེ། དེའི་ཚེ་རྒྱུའི་ཀུན་སློང་གི་མ་རིག་པ་འདོད་པའི་
སས་བསྡུས་ཡིན། འདུ་བྱེད་སོགས་བཅུ་གཅིག་བསམ་གཏན་དང་པོའི་སས་བསྡུས་ཡིན་པའི་ཕྱིར།
སྲིད་རྩེ་ནས་སྲིད་རྩེར་སྐྱེ་བའི་ཚེ། ཡན་ལག་བཅུ་གཉིས་ས་མི་མཚུངས་ཏེ། དེའི་ཚེ་རྒྱུའི་ཀུན་སློང་གི་
མ་རིག་པ་ཅི་ཡང་མེད་ཀྱི་སས་བསྡུས་ཡིན། འདུ་བྱེད་སོགས་བཅུ་གཅིག་སྲིད་རྩེའི་སས་བསྡུས་ཡིན་
པའི་ཕྱིར། སྲིད་རྩེ་ནས་སྲིད་རྩེར་སྐྱེ་བའི་ཚེ། རྒྱུའི་ཀུན་སློང་གི་མ་རིག་པ་སོགས་ཡན་ལག་བཅུ་



(138)
ཐོད་རྒལ་གྱི་ཏིང་ངེ་འཛིན་བཤད་པ།
མཐའ་དཔྱོད་སྨད་ཆ།
གཉིས་བཞག་ཏུ་ཡོད་དེ། མི་འགའ་ཞིག་སྲིད་རྩེར་སྐྱེ་བའི་ལས་ཅི་ཡང་མེད་ཀྱི་སས་བསྡུས་པའི་མ་
རིག་པའི་སྟོབས་ཀྱིས་རྣམ་ཤེས་ལ་སྔ་ཕྱི་གཉིས་བསགས། ལས་སྔ་མ་འཆི་ཀ་ཚུན་ལ་སྲེད་ལེན་སྲིད་
པ་གསུམ་གྱིས་གསོས་བཏབ་སྟེ། སྲིད་རྩེར་སྐྱེས་པའི་རྟེན་ལ། སྔར་སྲིད་རྩེར་སྐྱེ་བའི་ལས་གཉིས་པ་
དེ། །སྲེད་ལེན་སྲིད་པ་གསུམ་གྱིས་གསོས་བཏབ་སྟེ་སླར་ཡང་སྲིད་རྩེར་སྐྱེ་བ་ཡོད་པའི་ཕྱིར། འདི་
གནད་ཆེ་བས། གལ་པོ་ཆེར་ཟུངས་ཤིག །གསུམ་པ་རྩོད་པ་སྤོང་བ་ནི། ཁོ་ན་རེ། ཡན་ལག་བཅུ་
གཉིས་ཀྱི་ནང་ཚན་དུ་གྱུར་པའི་མ་རིག་པ་དང་། སྲིད་རྩེའི་སས་བསྡུས་ཀྱི་གཞི་མཐུན་མེད་པར་ཐལ།
སྲིད་རྩེར་སྐྱེ་བའི་རྒྱུའི་ཀུན་སློང་གི་མ་རིག་པ་ཡིན་ན། ཅི་ཡང་མེད་ཀྱི་སར་གཏོགས་ཡིན་དགོས་པའི་
ཕྱིར། འདོད་ན། སྲིད་རྩེའི་སས་བསྡུས་ཀྱི་ཉོན་མོངས་ཅན་གྱི་མ་རིག་པ་མེད་པར་ཐལ། འདོད་པའི་
ཕྱིར་ཞེ་ན། མ་ཁྱབ་སྟེ། ཉོན་མོངས་ཅན་གྱི་མ་རིག་པ་ཡིན་ན་ཡན་ལག་བཅུ་གཉིས་ཀྱི་ནང་ཚན་དུ་
གྱུར་པའི་མ་རིག་པ་ཡིན་མི་དགོས་པར་བཤད་ཟིན་པའི་ཕྱིར། ཡང་ཁོ་ན་རེ། ཅི་ཡང་མེད་མན་ཆད་
ཀྱི་སས་བསྡུས་པའི་ཉོན་མོངས་སྤངས་པའི་གང་ཟག་ཡིན་ན། རྟེན་འབྲེལ་ཡན་ལག་བཅུ་གཉིས་ཀྱི་
ནང་ཚན་དུ་གྱུར་པའི་མ་རིག་པ་སྤངས་པའི་གང་ཟག་ཡིན་དགོས་པར་ཐལ། སྲིད་རྩེའི་སས་བསྡུས་
ཀྱི་དེ་འདྲའི་མ་རིག་པ་མེད་པའི་ཕྱིར་ཞེ་ན། འདོད་པ་ཁོ་ནའོ། །ཞེས་སྔར་མང་དུ་དཔྱད་ཟིན་ཏོ། །
སྨྲས་པ། རིགས་ལམ་ཤེས་བའི་རྟེན་འབྲེལ་གྱིས། །འདི་སྐད་སྨྲ་བ་རྟེན་འབྲེལ་ཡིན། །རྟེན་འབྲེལ་འགྲིག་པའི་བློ་གསལ་ལ། །བློ་བསྐྱེད་
འབྱུང་བ་རྟེན་འབྲེལ་ཡིན། །ཞེས་བྱ་བ་ནི་བར་སྐབས་ཀྱི་ཉམས་དགའོ།
། འགོག་དང་བཅས་པའི་སྙོམས་འཇུག་དགུར། །ཞེས་སོགས་ལ། གཞུང་དོན་དང་།
མཐའ་དཔྱད་པ་གཉིས། དང་པོ་ནི། གཞུང་གིས་བསྟན་ཚུལ་ཡོད་དེ། འགོག་དང་ཞེས་སོགས་རྐང་པ་
དང་པོ་གཉིས་ཀྱིས་ཐོད་རྒལ་གྱི་རིང་སྦྱོར་སེང་གེ་རྣམ་བསྒྱིངས་དང་། འདོད་པར་ཞེས་སོགས་རྐང་
པ་གཉིས་ཀྱིས་མར་འོངས་ལ་འདོད་སེམས་སྤེལ་བ་དངོས་སུ་བསྟན་ནས་ཐོད་རྒལ་གྱི་ཏིང་ངེ་འཛིན་



མཐའ་དཔྱོད་སྨད་ཆ།
ཐོད་རྒལ་གྱི་ཏིང་ངེ་འཛིན་བཤད་པ།
(139)
གྱི་སྒྲས་བསྟན་པའི་ཉེ་སྦྱོར་དང་། ཡར་སོང་ཐོད་རྒལ་གཉིས་གོ་སླ་བ་ལ་དགོངས་ནས་དོན་གྱིས་
འཕངས་ཤིང་། ཐོད་རྒལ་དུ་ནི་སྙོམས་འཇུག་པ། །ཞེས་དང་། འགོག་པའི་བར་དུ་མི་འདྲར་འགྲོ།།
ཞེས་པ་སྔ་མ་རྣམས་ཀྱི་དོན་བསྡུས་པ་ཡིན་པའི་ཕྱིར། ངག་དོན་ནི། བྱང་སེམས་སྒོམ་ལམ་པའི་རྒྱུད་
ཀྱི་ཐོད་རྒལ་གྱི་དངོས་གཞི་སྙོམས་འཇུག་ཆོས་ཅན། སྒོམ་ལམ་རྩེ་སྦྱོར་ཡིན་ཏེ། སྒོམ་སྤངས་རྟོག་
པའི་གཉེན་པོའི་རིགས་སུ་གནས་པའི་ཐེག་ཆེན་གྱི་རྗེས་ལ་མངོན་རྟོགས་ཡིན་པའི་ཕྱིར། ཁོ་ན་རེ།
འདོད་པར་ཞེས་སོགས་རྐང་པ་གཉིས་ཀྱིས་མར་འོངས་ལ་འདོད་སེམས་སྤེལ་བ་དངོས་སུ་བསྟན་པ་
དེ༑ མི་འཐད་པར་ཐལ། དེས་མཚམས་འཛིན་གྱི་འདོད་སེམས་དེ་དངོས་སུ་བསྟན་པའི་ཕྱིར། དེར་
ཐལ༑ དེ་བསྟན་པ་ཉི་སྣང་དང་གསེར་ཕྲེང་གི་དགོངས་པ་ཡིན་པའི་ཕྱིར། ཞེ་ན། མ་ཁྱབ་སྟེ། དེ་ཡིན་
ཀྱང་སློབ་དཔོན་གྱི་འགྲེལ་པ་དང་། རྣམ་བཤད་ཀྱི་དགོངས་པ་སྔ་མ་ལྟར་ཡིན་པའི་ཕྱིར།།
༈ གཉིས་པ་ལ་བཞི། རྟེན་གྱི་གང་ཟག་གང་གིས་དགོས་པ་ཅིའི་ཕྱིར་དུ་སྙོམས་པར་འཇུག་
པ་དང་། དེའི་ཕྱིར་དུ་སྙོམས་པར་འཇུག་ཚུལ། དེ་ལྟར་ཞུགས་པའི་ཐོད་རྒལ་གྱི་ངོ་བོ། དེ་དག་ལ་རྩོད་
པ་སྤོང་བ་རྣམས་སོ། །དང་པོ་ལ་ཁ་ཅིག །བྱང་སེམས་ས་བརྒྱད་པ་ནས་ཏིང་ངེ་འཛིན་གྱི་རྩལ་སྦྱངས་
པའི་ཕྱིར་དུ་ཐོད་རྒལ་ལ་སྙོམས་པར་འཇུག་པ་མ་མཐའི་ས་མཚམས་ཡིན་ཏེ། དཀོན་མཆོག་སྤྲིན་
ལས༑ བསྐལ་པ་གྲངས་མེད་པ་གཉིས་ཀྱིས་ངེས་པར་འབྱུང་བའི་བྱང་ཆུབ་སེམས་དཔའ་རྣམས་ཐོད་
རྒོལ་དུ་སྙོམས་པར་འཇུག་གོ །ཞེས་གསུངས་ཟེར་ན། མི་རིགས་ཏེ། ས་བརྒྱད་པ་ཐོབ་ནས་བསྐལ་
པ་གྲངས་མེད་པ་གཉིས་ཀྱིས་ངེས་པར་འབྱུང་བར་བྱར་མེད་པའི་ཕྱིར་དང་། ངེས་པར་འབྱུང་བ་ཞེས་
གསུངས་ཀྱི་བྱུང་བ་ཞེས་མ་གསུངས་པའི་ཕྱིར། དེས་ན་ལུང་གི་དངོས་བསྟན་ས་གཉིས་པ་ནས་ཏིང་ངེ་
འཛིན་གྱི་རྩལ་སྦྱངས་པའི་ཕྱིར་དུ་སྙོམས་པར་འཇུག་པ་ཡིན་ཏེ། ས་གཉིས་པ་ཐོབ་ནས་བསྐལ་པ་
གྲངས་མེད་པ་གཉིས་ངེས་པར་འབྱུང་བ་ཡིན་པའི་ཕྱིར་ཏེ། ཐེག་ཆེན་གྱི་ཚོགས་སྦྱོར་དང་ས་དང་པོའི་
པར



(140)
ཐོད་རྒལ་གྱི་ཏིང་ངེ་འཛིན་བཤད་པ།
མཐའ་དཔྱོད་སྨད་ཆ།
སྐབས་སུ་བསྐལ་པ་གྲངས་མེད་དང་པོའི་ཚོགས་རྫོགས་པ་བརྒྱུད་སྟོང་འགྲེལ་ཆེན་ལས་གསུངས་
པའི་ཕྱིར། ཞིབ་མོར་ཕྱེ་ན་ས་དང་པོ་ནས་ཀྱང་སྙོམས་པར་འཇུག་པ་ཡོད་དེ། ས་དང་པོས་བསྡུས་པའི་
ཐོད་རྒལ་གྱི་དངོས་གཞི་སྙོམས་འཇུག་ཡོད་པའི་ཕྱིར། དེས་བསྡུས་པའི་སྒོམ་ལམ་ཡོད་པ་ཀུན་
བཏུས་དང་། རྒྱན་སྣང་ལས་གསལ་བར་བཤད་པའི་ཕྱིར། དེ་ཡང་སྒོམ་ལམ་རྗེས་ཐོབ་ལ་གནས་
པའི་སེམས་དཔའ་རྣམས་ཀྱིས་སྙོམས་པར་འཇུག་པ་ཡིན་གྱིས། སྒོམ་ལམ་མཉམ་གཞག་ལ་གནས་
པའི་སེམས་དཔའ་རྣམས་ཀྱིས་སྙོམས་པར་མི་འཇུག་སྟེ། ཆོས་ཉིད་ལ་མངོན་སུམ་དུ་མཉམ་པར་
བཞག་བཞིན་པའི་ངང་ནས་གཞན་དོན་དུ་ཏིང་ངེ་འཛིན་གྱི་རྩལ་སྦྱོང་ནུས་པའི་སློབ་པ་མེད་པའི་ཕྱིར།
དེར་ཐལ། སློབ་ལམ་ན་མཉམ་རྗེས་ངོ་བོ་གཅིག་ཏུ་མེད་པའི་ཕྱིར།།
། གཉིས་པ་དེའི་ཕྱིར་དུ་སྙོམས་པར་འཇུག་ཚུལ་ཡོད་དེ། སྦྱོར་བ་ལ་སྙོམས་པར་འཇུག་
ཚུལ་དང་། དངོས་གཞི་ལ་སྙོམས་པར་འཇུག་ཚུལ་གཉིས་ཡོད་པའི་ཕྱིར། དང་པོ་གྲུབ་སྟེ། སྔོན་དུ་
ཐོད་རྒལ་གྱི་རིང་སྦྱོར་སེང་གེ་རྣམ་བསྒྱིངས་ཕྲུགས་གཅིག་དང་། དེ་རྗེས་བར་དུ་གང་ཡང་མ་སྤེལ་
བའི་མཐར་གནས་སྙོམས་འཇུག་དགུ་ལ་སྙོམས་པར་འཇུག་པའི་ཉེ་སྦྱོར་ལ་སྙོམས་པར་འཇུག་པའི་
ཕྱིར༔ གཉིས་པ་གྲུབ་སྟེ། ཡར་སོང་གི་དངོས་གཞི་ལ་སྙོམས་པར་འཇུག་ཚུལ་དང་། དེ་རྗེས་མར་འོང་
གི་དངོས་གཞི་ལ་སྙོམས་པར་འཇུག་ཚུལ་དང་། དེ་གཉིས་ཀྱི་མཚམས་ལ་སྙོམས་པར་འཇུག་ཚུལ་
དང་གསུམ་ཡོད་པའི་ཕྱིར། དང་པོ་གྲུབ་སྟེ། ཡར་སོང་བསམ་གཟུགས་བརྒྱད་ལ་འགོག་པ་སྤེལ་ནས་
སྙོམས་པར་འཇུག་པའི་ཕྱིར། གཉིས་པ་གྲུབ་སྟེ། མར་འོང་མཐར་གནས་སྙོམས་འཇུག་དགུ་ལ་
འདོད་སེམས་སྤེལ་ནས་སྙོམས་པར་འཇུག་པའི་ཕྱིར། གསུམ་པ་གྲུབ་སྟེ། ཡར་སོང་མར་འོང་
གཉིས་ཀྱི་མཚམས་སུ་སྲིད་རྩེའི་སེམས་ལ་ནུད་ཆུང་བྱས་ཏེ། འདོད་སེམས་མངོན་དུ་བྱེད་པའི་ཕྱིར།
འོ་ན། ཡར་སོང་ལ་འགོག་པ་དང་མར་འོང་ལ་འདོད་སེམས་སྤེལ་བར་གསུངས་པ་དེ་ཁོ་ནར་ངེས་



མཐའ་དཔྱོད་སྨད་ཆ།
ཐོད་རྒལ་གྱི་ཏིང་ངེ་འཛིན་བཤད་པ།
(141)
༣༩
སམ་ཞེ་ན། མ་ངེས་ཏེ། དེ་ལྟར་གསུངས་པ་མཚོན་པ་ཙམ་ཡིན་པས། ཡར་སོང་ལ་འདོད་སེམས་དང་
མར་འོང་ལ་འགོག་པ་སྤེལ་བའི་ཐོད་རྒལ་ཡོད་པའི་ཕྱིར། དེར་ཐལ། བྱང་སེམས་སྒོམ་ལམ་པ་ཐོད་
རྒོལ་གྱི་ཏིང་ངེ་འཛིན་ལ་དབང་ཐོབ་པ་རྣམས་ཀྱིས། འགོག་སྙོམས་དང་འདོད་སེམས་གཉིས་སྤེལ་
ཆོས་སུ་གོང་བྱེད་ལ་དགའ་མགུར་ཞུགས་པས་ཆོག་པའི་ཕྱིར། ཁ་ཅིག །ཡར་སོང་ལ་འགོག་པ་སྤེལ་
བའི་ཐོད་རྒལ་གྱི་ཏིང་ངེ་འཛིན་ལ་སྙོམས་པར་འཇུག་ནུས་པའི་བྱང་སེམས་ཡིན་ན། ཡར་སོང་ལ་
འདོད་སེམས་སྤེལ་བའི་ཐོད་རྒལ་གྱི་ཏིང་ངེ་འཛིན་ལ་སྙོམས་པར་འཇུག་ནུ ས་པས་ཁྱབ་ཟེར་བ།
མི་འཐད་དེ། བྱང་སེམས་སྒོམ་ལམ་པས་ཐོད་རྒལ་གྱི་ཏིང་ངེ་འཛིན་ལ་དང་པོར་སྙོམས་པར་འཇུག་
པའི་ཚེ། ཡར་སོང་ལ་འདོད་སེམས་དང་མར་འོང་ལ་འགོག་པ་སྤེལ་མི་ནུས་པའི་ཕྱིར། དེར་ཐལ།
དེའི་ཚེ་ཐོད་རྒལ་གྱི་ཏིང་ངེ་འཛིན་ལ་དབང་མ་ཐོབ་པའི་ཕྱིར། དེ་བཞིན་དུ་མར་འོང་ལ་འདོད་སེམས་
སྤེལ་བའི་ཐོད་རྒལ་གྱི་ཏིང་ངེ་འཛིན་ལ་སྙོམས་པར་འཇུག་ནུས་པའི་བྱང་སེམས་ཡིན་ན། མར་འོང་
ལ་འགོག་པ་སྤེལ་བའི་ཐོད་རྒལ་གྱི་ཏིང་ངེ་འཛིན་ལ་སྙོམས་པར་འཇུག་ནུས་པས་ཀྱང་མ་ཁྱབ་སྟེ།
རྟགས་སྔར་ལྟར་ཡིན་པའི་ཕྱིར། འོ་ན། འགོག་སྙོམས་དང་འདོད་སེམས་གཉིས་སྤེལ་ཆོས་སུ་
གསུངས་པའི་རྒྱུ་མཚན་གང་ཡིན་ཞེ་ན། དེའི་རྒྱུ་མཚན་ཡོད་དེ། ཤིན་ཏུ་ཞི་བ་མཐར་ཐུག་པ་འགོག་
སྙོམས་དང་། ཤིན་ཏུ་མ་ཞི་བའི་མཐར་ཐུག་པ་འདོད་སེམས་སྤེལ་ཆོས་སུ་བྱས་ནས་སྤེལ་ནུས་ན།
སྤེལ་ཆོས་གཞན་ལ་སྤེལ་བར་འདོད་ན་ཡང་། སྤེལ་སླ་བ་ལ་དགོངས་པ་ཡིན་པའི་ཕྱིར། འདི་ལ་
དཔགས་ནས་ཁ་ཅིག །བསམ་གཟུགས་བརྒྱུད་ལ་བྱམས་སོགས་ཚད་མེད་བཞི་སོགས་སྤེལ་བའི་
ཐོད་རྒལ་གྱི་དངོས་གཞི་ཡོད་ཅེས་ཟེར་བ། མི་འཐད་དེ། དེ་ལྟར་ན་ཡོན་ཏན་གྱི་རིགས་མཐའ་དག་
སྤེལ་བའི་ཐོད་རྒལ་གྱི་དངོས་གཞི་ཡོད་དགོས་པས་ཐུག་མེད་དུ་འགྱུར་པའི་ཕྱིར། གཞན་ཡང་དེ་མི་
འཐད་པར་ཐལ། བྱང་སེམས་སྒོམ་ལམ་པས་ཡར་སོང་ལ་འདོད་སེམས་དང་མར་འོང་ལ་འགོག་པ་



(143)
ཐོད་རྒལ་གྱི་ཏིང་ངེ་འཛིན་བཤད་པ།
མཐའ་དཔྱོད་སྨད་ཆ།
སྤེལ་བའི་ཐོད་རྒལ་གྱི་ཏིང་ངེ་འཛིན་ལ་དབང་ཐོབ་པའི་ཚེ། གཞན་དོན་དུ་ཏིང་ངེ་འཛིན་ལ་རྩལ་
སྦྱངས་པར་འཇོག་ཅིང་། དེ་ནས་བྱམས་སོགས་ཚད་མེད་བཞི་སོགས་ལ་སྤེལ་བའི་ཐོད་རྒལ་གྱི་ཏིང་
ངེ་འཛིན་ལ་སྙོམས་པར་འཇུག་པ་ལ་དགོས་པ་མེད་པའི་ཕྱིར། དེས་ན་བྱམས་སོགས་ཚད་མེད་བཞི་
སྤེལ་ཆོས་སུ་བྱེད་ནུས་ཀྱང༌། མི་བྱེད་པའི་ཁྱད་པར་ཤེས་པར་བྱའོ། །འོ་ན། སྲིད་རྩེའི་ནུད་ཆུང་བྱས་
པའི་དགོས་པ་དང་། མཚམས་འཛིན་གྱི་འདོད་སེམས་མངོན་དུ་བྱས་པའི་དགོས་པ་གང་ཡིན་ཞེ་ན།
དེ་ལ་སྔ་མ་ཁ་ཅིག །འགོག་པ་ལས་འགོག་པར་ལྡང་མི་ནུས་པར་སྲིད་རྩེ་ལ་ནུད་ཆུང་བྱས་པ་ཡིན་
ནོ༑ ༑ཞེས་གསུངས། འོ་ན། སྲིད་རྩེའི་ནུད་ཆུང་བྱས་པའི་ཚེ། མཚམས་འཛིན་གྱི་འདོད་སེམས་
མངོན་དུ་བྱེད་པ་མི་འཐད་པར་ཐལ། དམ་བཅའ་དེའི་ཕྱིར། འདོད་ན། ཁྲི་བརྒྱད་སྟོང་པ་ལས་སྲིད་
རྩེའི་ནུད་ཆུང་དང་མཚམས་འཛིན་གྱི་འདོད་སེམས་གཉིས་བཤད་པ་དེ་མི་འཐད་པར་ཐལ། འདོད་
པའི་ཕྱིར། གཞན་ཡང་། སྲིད་རྩེའི་ནུད་ཆུང་མ་བྱས་པའི་ཚེ་འགོག་པ་ལས་འགོག་པར་ལྡང་བ་ཡིན་
པར་ཐལ། རྩ་བའི་དམ་བཅའ་དེའི་ཕྱིར། འདོད་མི་ནུས་ཏེ། འགོག་པ་སྤེལ་གཞིར་བྱས་པའི་ཚེ།
འགོག་པ་སྤེལ་ཆོས་སུ་བྱས་པའི་ཐོད་རྒལ་གྱི་སྙོམས་འཇུག་མི་སྲིད་པའི་ཕྱིར། ཡང་མཁས་པ་ཁ་
ཅིག༑ འགོག་པ་ལས་ལྡང་བའི་ལྡང་སེམས་ཤེས་པའི་ཕྱིར་དུ་སྲིད་རྩེའི་ནུད་ཆུང་བྱས་པ་ཡིན་ཏེ། སློབ་
པའི་རྒྱུད་ཀྱི་འགོག་པ་ལས་ལྡང་བའི་ལྡང་སེམས་ཡིན་ན། སྲིད་རྩེའི་སེམས་ཡིན་དགོས་པའི་ཕྱིར་ཏེ།
དེའི་རྒྱུད་ཀྱི་འགོག་པ་ལ་སྙོམས་པར་འཇུག་པའི་འཇུག་སེམས་ཡིན་ན། སྲིད་རྩེའི་སེམས་ཡིན་
དགོས་པའི་ཕྱིར། ཞེས་གསུངས། འོ་ན། ཡར་སོང་བསམ་གཟུགས་བརྒྱད་ལ་འགོག་པ་སྤེལ་བའི་
ཐོད་རྒལ་གྱི་སྙོམས་འཇུག་མེད་པར་ཐལ། བསམ་གཏན་དང་པོའི་སྙོམས་འཇུག་ལས་ལངས་མ་
ཐོག་འགོག་པ་ལ་སྙོམས་པར་འཇུག །འགོག་པའི་སྙོམས་འཇུག་ལས་ལངས་མ་ཐག་བསམ་གཏན་
གཉིས་པ་ལ་སྙོམས་པར་འཇུག་པའི་ཐོད་རྒལ་གྱི་སྙོམས་འཇུག་མེད་པའི་ཕྱིར། མ་གྲུབ་ན་སོང་།



མཐའ་དཔྱོད་སྨད་ཆ།
ཐོད་རྒལ་གྱི་ཏིང་ངེ་འཛིན་བཤད་པ།
(143)
དེར་ཐལ། དེའི་ཚེ་འགོག་པའི་སྙོམས་འཇུག་ལས་ལངས་མ་ཐག་པའི་བསམ་གཏན་གཉིས་པའི་
དངོས་གཞིའི་སེམས་དེ། འགོག་པ་ལས་ལྡང་སེམས་མ་ཡིན་པའི་ཕྱིར། དེར་ཐལ། བྱང་སེམས་སྒོམ་
ལམ་པས་དེ་ལྟ་བུའི་ཐོད་རྒལ་གྱི་ཏིང་ངེ་འཛིན་ལ་སྙོམས་པར་འཇུག་པའི་ཚེ། འགོག་པ་ལས་ལངས་
མ་ཐག་པའི་བསམ་གཏན་གཉིས་པའི་དངོས་གཞིའི་སེམས་དེ། འགོག་པ་ལས་ལྡང་བའི་ལྡང་སེམས་
མ་ཡིན་པའི་ཕྱིར། མ་གྲུབ་ན་སོང་། དེ་ཆོས་ཅན། སྲིད་རྩེའི་སེམས་ཡིན་པར་ཐལ། སློབ་པའི་རྒྱུད་ཀྱི་
འགོག་པ་ལས་ལྡང་བའི་ལྡང་སེམས་ཡིན་པའི་ཕྱིར། ཁྱབ་པ་ཁས། གཞན་ཡང་། སྲིད་རྩེའི་ནུད་ཆུང་
མ་བྱས་པར་མཚམས་འཛིན་གྱི་འདོད་སེམས་མངོན་དུ་བྱེད་པའི་བྱང་སེམས་སྒོམ་ལམ་པའི་རྒྱུད་ལ་
འགོག་པ་ལས་ལྡང་བའི་ལྡང་སེམས་མེད་པར་ཐལ། དེའི་རྒྱུད་ལ་འགོག་པ་ལས་ལྡང་བའི་སྲིད་རྩེའི་
སེམས་མེད་པ་གང་ཞིག །སློབ་པའི་རྒྱུད་ཀྱི་འགོག་པ་ལས་ལྡང་བའི་ལྡང་སེམས་ཡིན་ན། སྲིད་རྩེའི་
སེམས་ཡིན་དགོས་པའི་ཕྱིར། ཕྱི་མ་ཁས། དང་པོ་མ་གྲུབ་ན། དེར་ཐལ། ཆོས་ཅན་དེའི་ཕྱིར།
རྩ་བར་འདོད་ན། དེ་འདྲའི་བྱང་སེམས་སྒོམ་ལམ་པ་ཡར་སོང་བསམ་གཟུགས་བརྒྱུད་ལ་འགོག་པ་
སྤེལ་བའི་སྤེལ་ཆོས་འགོག་པ་ལ་སྙོམས་པར་འཇུག་པ་ལས་ལྡང་མི་སྲིད་པར་ཐལ། འདོད་པའི་
ཕྱིར་༑ གཞན་ཡང་། དེའི་རྒྱུད་ལ་འགོག་པ་ལས་ལྡང་བའི་ལྡང་སེམས་ཡོད་པར་ཐལ། དེས་འགོག་
པ་ལ་སྙོམས་པར་འཇུག་པ་ལས་ལངས་ནས། འདོད་སེམས་མངོན་དུ་བྱས་པའི་ཚེ། མཚམས་འཛིན་
གྱི་འདོད་སེམས་དེ་འགོག་པ་ལས་ལྡང་བའི་ལྡང་སེམས་ཡིན་པའི་ཕྱིར། དེར་ཐལ། སྲིད་རྩེའི་ནུད་
ཆུང་བྱས་པའི་བྱང་སེམས་སྒོམ་ལམ་པས་འགོག་པའི་སྙོམས་པར་འཇུག་པ་ལས་ལངས་ནས། སྲིད་
རྩེའི་སེམས་ལ་སྙོམས་པར་འཇུག་པའི་ཚེ། སྲིད་རྩེའི་སེམས་དེ་འགོག་པ་ལས་ལྡང་བའི་ལྡང་སེམས་
ཡིན་པ་གང་ཞིག །རྒྱུ་མཚན་མཚུངས་པའི་ཕྱིར། རང་ལུགས་སྐབས་འདིར་སྲིད་རྩེའི་ནུད་ཆུང་བྱས་པ་
ལ་དགོས་པ་ཡོད་དེ། བྱང་སེམས་སྒོམ་ལམ་པས་དང་པོར་ཐོད་རྒལ་གྱི་ཏིང་ངེ་འཛིན་ལ་སྙོམས་པར་



(144)
ཐོད་རྒལ་གྱི་ཏིང་ངེ་འཛིན་བཤད་པ།
མཐའ་དཔྱོད་སྨད་ཆ།
འཇུག་པའི་ཚེ། སྲིད་རྩེའི་ནུད་ཆུང་མ་བྱས་པར་འདོད་སེམས་མངོན་དུ་བྱེད་མི་ནུས་པ་ལ་དགོངས་
པའི་ཕྱིར། དེ་མི་ནུས་པ་ཡིན་ཏེ། དེའི་ཚེ་ཐོད་རྒལ་གྱི་ཏིང་ངེ་འཛིན་ལ་དབང་མ་ཐོབ་པ་གང་ཞིག།
འགོག་སྙོམས་ཞི་བ་མཐར་ཐུག་དང་འདོད་སེམས་མ་ཞི་བ་མཐར་ཐུག་ཡིན་པའི་ཕྱིར། གཞན་ཡང་།
སྲིད་རྩེའི་ནུད་ཆུང་བྱས་པ་ལ་དགོས་པ་ཡོད་དེ། སྲིད་རྩེའི་ནུད་ཆུང་མ་བྱས་པར་འདོད་སེམས་མངོན་
དུ་བྱེད་མི་ནུས་པའི་བྱང་སེམས་སྒོམ་ལམ་པ་ཡོད་པའི་ཕྱིར། དེར་ཐལ། མཚམས་འཛིན་གྱི་འདོད་
སེམས་མངོན་དུ་བྱེད་པ་ལ་སྲིད་རྩེའི་ནུད་ཆུང་བྱས་པ་ལ་ལྟོས་དགོས་པའི་བྱང་སེམས་སྒོམ་ལམ་པ་
ཡོད་པའི་ཕྱིར། དེར་ཐལ། དེ་མེད་ན་ཁྲི་བརྒྱད་སྟོང་པར་སྲིད་རྩེའི་ནུད་ཆུང་བཤད་པ་དོན་མེད་དུ་
འགྱུར་པའི་ཕྱིར། སྔ་མའི་ཤུགས་ཀྱིས་བྱང་སེམས་སྒོམ་ལམ་པས་ཐོད་རྒལ་གྱི་ཏིང་ངེ་འཛིན་ལ་
དབང་ཐོབ་པའི་ཚེ། སྲིད་རྩེའི་ནུད་ཆུང་མ་བྱས་ཀྱང་། མཚམས་འཛིན་གྱི་འདོད་སེམས་མངོན་དུ་བྱེད་
ནུས་པ་ཡིན་ཏེ། དེ་མི་ནུས་ན། སྟོང་ཕྲག་བརྒྱ་པ་སོགས་ལས་སྲིད་རྩེའི་ནུད་ཆུང་མ་བཤད་པས།
ཐོད་རྒལ་གྱི་གྲངས་མ་ཚང་བར་ཐལ་བ་ལ་སོགས་པའི་སྐྱོན་ཡོད་པའི་ཕྱིར། ཡང་ན་བྱང་སེམས་
སྒོམ་ལམ་པ་དབང་རྣོན་གྱིས་སྲིད་རྩེའི་ནུད་ཆུང་མ་བྱས་ཀྱང་། མཚམས་འཛིན་གྱི་འདོད་སེམས་
མངོན་དུ་བྱེད་ནུས་པ་དང་། དབང་རྟུལ་གྱིས་སྲིད་རྩེའི་ནུད་ཆུང་མ་བྱས་པར་མཚམས་འཛིན་གྱི་འདོད་
སེམས་མངོན་དུ་བྱེད་མི་ནུས་པ་ལ་དགོངས་ཞེས་སྦྱར་ནའང་མི་འཚམས་པ་མེད་དོ། །མཚམས་
འཛིན་གྱི་འདོད་སེམས་མངོན་དུ་བྱས་པ་ལ་དགོས་པ་ཡོད་དེ། ཡར་སོང་དང་མར་འོང་གཉིས་ཀྱི་
མཚམས་གཟུང་ནས། མར་འོང་ལ་འདོད་སེམས་སྤེལ་བའི་ཆེད་དུ་ཡིན་པའི་ཕྱིར། །
། གསུམ་པ། དེར་ཞུགས་པའི་ཐོད་རྒལ་གྱི་ངོ་བོ་བཤད་པ་ལ། ཐོད་རྒལ་གྱི་སྦྱོར་བ་དང་།
དངོས་གཞི་གཉིས་ལས། དང་པོ་ལ་ཁ་ཅིག །ཐོད་རྒལ་གྱི་དངོས་གཞི་མངོན་དུ་བྱེད་པའི་ཆེད་དུ་
མཐར་གནས་སྙོམས་འཇུག་དགུ་ལ་ལུགས་མཐུན་དང་ལུགས་མི་མཐུན་དུ་སྙོམས་པར་འཇུག་པའི་



མཐའ་དཔྱོད་སྨད་ཆ།
ཐོད་རྒལ་གྱི་ཏིང་ངེ་འཛིན་བཤད་པ།
(145)
སྙོམས་འཇུག་དེ། ཐོད་རྒལ་གྱི་སྦྱོར་བ་སེངྒེ་རྣམ་བསྒྱིངས་ཀྱི་མཚན་ཉིད་ཟེར་བ་མི་འཐད་དེ། མཐར་
གནས་སྙོམས་འཇུག་དགུ་ལ་ལུགས་མཐུན་དུ་སྙོམས་པར་འཇུག་པའི་སྙོམས་འཇུག་ཡིན་ན། དེ་ལ་
ལུགས་མི་མཐུན་དུ་སྙོམས་པར་འཇུག་པའི་སྙོམས་འཇུག་མ་ཡིན་དགོས་པའི་ཕྱིར། རང་ལུགས་ནི།
ཐོད་རྒལ་གྱི་དངོས་གཞི་མངོན་དུ་བྱེད་པའི་ཆེད་དུ་མཐར་གནས་སྙོམས་འཇུག་དགུ་པོ་གང་རུང་ལ་
སྙོམས་པར་འཇུག་པའི་སྙོམས་འཇུག་དེ། ཐོད་རྒལ་གྱི་སྦྱོར་བའི་སྙོམས་འཇུག་གི་མཚན་ཉིད། དེ་
ལ་དབྱེ་ན། ཐོད་རྒལ་གྱི་རིང་སྦྱོར་སེངྒེ་རྣམ་བསྒྱིངས་དང་། དེ་རྫོགས་རྗེས་སུ་བར་དུ་གང་ཡང་མ་
སྤེལ་བའི་མཐར་གནས་སྙོམས་འཇུག་དགུ ་ལ་ལུ གས་མཐུན་དུ་སྙོམས་པར་འཇུག་པའི་སྙོམས་
འཇུག་གཉིས། དང་པོ་ལ་དབྱེ་ན། ཡར་སོང་ཐོད་རྒལ་གྱི་སྦྱོར་བ་སེངྒེ་རྣམ་བསྒྱིངས་དང་། མར་
འོང་ཐོད་རྒལ་གྱི་སྦྱོར་བ་སེངྒེ་རྣམ་བསྒྱིངས་གཉིས། ཐོད་རྒལ་གྱི་སྦྱོར་བ་སེངྒེ་རྣམ་བསྒྱིངས་ལ་
གནས་བཅུ་བདུན་ཡོད་དེ། ཡར་སོང་ལ་མཐར་གནས་སྙོམས་འཇུག་དགུ། མར་འོང་ལ་བསམ་
གཏན་བཞི་དང་གཟུགས་མེད་བཞི་ཡོད་པའི་ཕྱིར། དེ་རྫོགས་རྗེས་ཀྱི་བར་དུ་གང་ཡང་མ་སྤེལ་
བའི་མཐར་གནས་སྙོམས་འཇུག་དགུ་ལ་ལུགས་མཐུན་དུ་སྙོམས་པར་འཇུག་པའི་སྙོམས་འཇུག་དེ་
ལ་གནས་དགུ་ཡོད་དེ། མཐར་གནས་སྙོམས་འཇུག་དགུ་ཡོད་པའི་ཕྱིར། ཁ་ཅིག །ཐོད་རྒལ་གྱི་སྦྱོར་
བ་སེངྒེ་རྣམ་བསྒྱིངས་རྫོགས་རྗེས་ཀྱི་བར་དུ་གང་ཡང་མ་སྤེལ་བའི་མཐར་གནས་སྙོམས་འཇུག་དགུ་
ལ་ལུགས་མཐུན་དུ་སྙོམས་པར་འཇུག་པའི་སྙོམས་འཇུག་དེ། ཐོད་རྒལ་གྱི་དངོས་གཞི་སྙོམས་འཇུག་
ཡིན་ཏེ། མདོ་ལས། རབ་འབྱོར་བྱང་ཆུབ་སེམས་དཔའ་སེམས་དཔའ་ཆེན་པོའི་ཏིང་ངེ་འཛིན་གྱི་ཐོད་
རྒལ་དེ་གང་ཞེ་ན། ཞེས་དྲིས་པའི་ལན་དུ་འདིའི་མདོ་གསུངས་པའི་ཕྱིར། ཞེ་ན་མ་ཁྱབ་སྟེ། ཐོད་རྒལ་
གྱི་དངོས་གཞིའི་མིང་གིས་བཏགས་པ་ཡིན་པའི་ཕྱིར། དེ་ལྟར་མ་ཡིན་ན། དེ་ཆོས་ཅན། སྤེལ་
བཞི་དང་སྤེལ་ཆོས་མི་འདྲ་བ་སྤེལ་ནས་སྙོམས་པར་འཇུག་པའི་སྙོམས་འཇུག་ཏུ་ཐལ། ཐོད་



(146)
ཐོད་རྒལ་གྱི་ཏིང་ངེ་འཛིན་བཤད་པ།
མཐའ་དཔྱོད་སྨད་ཆ།
རྒལ་གྱི་དངོས་གཞིའི་སྙོམས་འཇུག་ཡིན་པའི་ཕྱིར། དེ་ལ་ཁྱབ་པ་ཡོད་པར་ཐལ། རྩ་བར། འགོག་
པའི་བར་དུ་མི་འདྲར་འགྲོ། །ཞེས་པ་དང་། འགྲེལ་པར། དེ་ལྟར་གཅིག་ལ་སོགས་པ་བོར་ནས་
འགོག་པའི་སྙོམས་པར་འཇུག་པ་ལ་ཐུག་པའི་བར་དུ་མི་འདྲའི་སྒོ་ནས་འགྲོ་བས་ན་མི་འདྲ་བར་འགྲོ་
བ་ཐོད་རྒལ་གྱི་སྙོམས་པར་འཇུག་པ། ཞེས་གསུངས་པའི་ཕྱིར། གཞན་ཡང་། དེ་ཐོད་རྒལ་གྱི་དངོས་
གཞིའི་སྙོམས་འཇུག་མ་ཡིན་པར་ཐལ། དེ་མཐར་གནས་སྙོམས་འཇུག་དགུ་ལ་མཐར་ཆགས་སུ་
སྙོམས་པར་འཇུག་པའི་སྙོམས་འཇུག་གང་ཞིག །ཐོད་རྒལ་གྱི་དངོས་གཞིའི་ཏིང་ངེ་འཛིན་ཡིན་ན་
རིམ་པ་འཆོལ་བའི་ཏིང་ངེ་འཛིན་ཡིན་དགོས་པའི་ཕྱིར། ཕྱི་མ་དེར་ཐལ། འཇུག་པའི་ཊིཀྐ་ལས།
ཐོད་རྒལ་ཞེས་པ་ལ་ནི་བརྡ་རྙིང་པ་ལས། སྨེལ་ཞི་ཞེས་འབྱུང་བས་རིམ་པ་འཆོལ་བ་ལ་ཟེར་ཞིང་།
ཞེས་གསུངས་པའི་ཕྱིར། གཞན་ཡང་། དེ་ཐོད་རྒལ་གྱི་དངོས་གཞི་མ་ཡིན་པར་ཐལ། དེ་ཐོད་རྒལ་
གྱི་དངོས་གཞིའི་དཀྱུས་ས་བསྟན་པ་ཙམ་ཡིན་པའི་ཕྱིར་དང་། སྤེལ་གཞི་དང་སྤེལ་ཆོས་མི་འདྲ་བར་
སྤེལ་ནས་སྙོམས་པར་འཇུག་པ་མ་ཡིན་པའི་ཕྱིར། རྟགས་གཉིས་ཀ་དེར་ཐལ། རྣམ་བཤད་ལས།
གང་ཡང་བར་དུ་མ་བཅུག་པའི་ཡར་སོང་ནི་དཀྱུས་ས་བསྟན་པ་ཙམ་ཡིན་པས་ཐོད་རྒལ་གྱི་དངོས་
གཞིའི་སྙོམས་འཇུག་མ་ཡིན་ཏེ། སྤྲེལ་གཞི་སྤེལ་ཆོས་མི་འདྲ་བ་སྤེལ་ནས་འགྲོ་བ་ཐོད་རྒལ་དུ་
གསུངས་པའི་ཕྱིར། ཞེས་འབྱུང་བའི་ཕྱིར། གཉིས་པ་ཐོད་རྒལ་གྱི་དངོས་གཞི་བཤད་པ་ལ། སྤེལ་
གཞི་དང། སྤེལ་ཆོས་དང། ཇི་ལྟར་སྤེལ་བའི་ཚུལ་དང་གསུམ་ལས། དང་པོ། ཐོད་རྒལ་གྱི་སྤེལ་གཞི་
ལ་དགུ་ཡོད་དེ། མཐར་གནས་སྙོམས་འཇུག་དགུ་ཡོད་པའི་ཕྱིར། གཉིས་པ་ཐོད་རྒལ་གྱི་སྤེལ་ཆོས་
ལ་གཉིས་ཡོད་དེ། འགོག་སྙོམས་དང་འདོད་སེམས་གཉིས་ཡོད་པའི་ཕྱིར། ། གསུམ་པ་ལ་མཚན་
ཉིད༑ དབྱེ་བ་གཉིས་ལས། དང་པོ་ལ་ཁ་ཅིག །སྤེལ་གཞི་དང་སྤེལ་ཆོས་མི་འདྲ་བ་སྤེལ་ནས་སྙོམས་
པར་འཇུག་པའི་སྙོམས་འཇུག་དེ། ཐོད་རྒལ་གྱི་དངོས་གཞིའི་སྙོམས་འཇུག་གི་མཚན་ཉིད་ཟེར་བ་མི་



མཐའ་དཔྱོད་སྨད་ཆ།
ཐོད་རྒལ་གྱི་ཏིང་ངེ་འཛིན་བཤད་པ།
(147)
འཐད་དེ། བསམ་གཏན་གྱི་སྤེལ་སྒོམ་ཡོད་པའི་ཕྱིར། ཡང་ཁ་ཅིག །མཐར་གནས་སྙོམས་འཇུག་
དགུ་པོ་གང་རུང་ལ་འགོག་སྙོམས་དང་འདོད་སེམས་གང་རུང་སྤེལ་ནས་སྙོམས་པར་འཇུག་པའི་
སྙོམས་འཇུག་དེ། ཐོད་རྒལ་གྱི་དངོས་གཞིའི་མཚན་ཉིད་ཟེར་བ་མི་འཐད་དེ། ཡར་སོང་བསམ་
གཟུགས་བརྒྱད་ལ་འགོག་པ་རྐྱང་པ་སྤེལ་བའི་ཐོད་རྒལ་གྱི་དངོས་གཞི་མཚན་ཉིད་དེ་མ་ཡིན་པའི་
ཕྱིར༑ དེར་ཐལ། འགོག་སྙོམས་དང་འདོད་སེམས་གང་རུང་དངོས་གཞི་དེའི་སྤེལ་ཆོས་མ་ཡིན་པའི་
ཕྱིར༑ མ་གྲུབ་ན། དེ་གང་རུང་ཆོས་ཅན། འགོག་སྙོམས་སུ་ཐལ། ཡར་སོང་བསམ་གཟུགས་བརྒྱད་
ལ་འགོག་སྙོམས་ཁོ་ན་སྤེལ་བའི་ཐོད་རྒལ་གྱི་དངོས་གཞིའི་སྤེལ་ཆོས་ཡིན་པའི་ཕྱིར། རྟགས་ཁས།
གཞན་ཡང་། དེའི་མཚན་ཉིད་དེ་མི་འཐད་པར་ཐལ། མར་འོང་མཐར་གནས་སྙོམས་འཇུག་དགུ་ལ་
འདོད་སེམས་རྐྱང་པ་སྤེལ་བའི་ཐོད་རྒལ་གྱི་དངོས་གཞིའི་སྙོམས་འཇུག་གིས་མ་ངེས་པའི་ཕྱིར།
སྒྲུབ་བྱེད་སྔར་བཞིན། རང་ལུགས། མཐར་གནས་སྙོམས་འཇུག་དགུ་པོ་གང་རུང་ལ་འགོག་སྙོམས་
སྤེལ་བའམ། འདོད་སེམས་སྤེལ་བ་གང་རུང་དུ་གྱུར་པའི་སྙོམས་འཇུག་དེ། ཐོད་རྒལ་གྱི་དངོས་
གཞིའི་སྙོམས་འཇུག་གི་མཚན་ཉིད། གཉིས་པ་དབྱེ་བ་ལ། ཡར་སོང་ཐོད་རྒལ་གྱི་དངོས་གཞིའི་
སྙོམས་འཇུག་དང་། མར་འོང་ཐོད་རྒལ་གྱི་དངོས་གཞིའི་སྙོམས་འཇུག་གཉིས། དང་པོ་ལ་ཁ་
ཅིག༑ མཐར་གནས་སྙོམས་འཇུག་དགུ་པོ་གང་རུང་ལ་འགོག་སྙོམས་དང་འདོད་སེམས་གང་རུང་
སྤེལ་ནས་སྙོམས་པར་འཇུག་པའི་སྙོམས་འཇུག་དེ། ཡར་སོང་ཐོད་རྒལ་གྱི་དངོས་གཞི་སྙོམས་
འཇུག་གི་མཚན་ཉིད་ཟེར་བ་མི་འཐད་དེ། ཡར་སོང་བསམ་གཟུགས་ལ་འགོག་པ་རྐྱང་པ་སྤེལ་བའི་
ཐོད་རྒལ་གྱི་དངོས་གཞི་སྙོམས་འཇུག་གིས་མ་ངེས་པའི་ཕྱིར། ཁ་ཅིག །མཐར་གནས་སྙོམས་འཇུག་
དགུ་པོ་གང་རུང་ལ་འགོག་སྙོམས་སྤེལ་ནས་ལུགས་མཐུན་དུ་སྙོམས་པར་འཇུག་པའི་སྙོམས་འཇུག་
དེ༑ ཡར་སོང་ཐོད་རྒལ་གྱི་དངོས་གཞིའི་སྙོམས་འཇུག་གི་མཚན་ཉིད་ཟེར་བ་མི་འཐད་དེ། མཐར་



(148)
ཐོད་རྒལ་གྱི་ཏིང་ངེ་འཛིན་བཤད་པ།
མཐའ་དཔྱོད་སྨད་ཆ།
གནས་སྙོམས་འཇུག་དགུ ་པོ་གང་རུང་ལ་འདོད་སེམས་སྤེལ་བའི་ཡར་སོང་ཐོད་རྒལ་གྱི་དངོས་
གཞིའི་སྙོམས་འཇུག་ཡོད་པའི་ཕྱིར། རང་ལུགས། མཐར་གནས་སྙོམས་འཇུག་དགུ་པོ་གང་རུང་ལ་
འགོག་སྙོམས་སྤེལ་བའམ། འདོད་སེམས་སྤེལ་བ་གང་རུང་བྱས་ནས་ལུགས་མཐུན་དུ་སྙོམས་པར་
འཇུག་པའི་སྙོམས་འཇུག་དེ། ཡར་སོང་ཐོད་རྒལ་གྱི་དངོས་གཞིའི་སྙོམས་འཇུག་གི་མཚན་ཉིད།
དེ་ལ་དབྱེ་ན། འགོག་སྙོམས་སྤེལ་བའི་ཡར་སོང་ཐོད་རྒལ་གྱི་དངོས་གཞིའི་སྙོམས་འཇུག་དང་།
འདོད་སེམས་སྤེལ་པའི་ཡར་སོང་ཐོད་རྒལ་གྱི་དངོས་གཞིའི་སྙོམས་འཇུག་གཉིས་ཡོད། གཉིས་པ་
མར་འོང་ཐོད་རྒལ་གྱི་དངོས་གཞིའི་སྙོམས་འཇུག་ལ་ཁ་ཅིག །མཐར་གནས་སྙོམས་འཇུག་དགུ་པོ་
གང་རུང་ལ་འདོད་སེམས་དང་འགོག་སྙོམས་གང་རུང་སྤེལ་ནས་ལུགས་མི་མཐུན་དུ་སྙོམས་པར་
འཇུག་པའི་སྙོམས་འཇུག །མར་འོང་ཐོད་རྒལ་གྱི་དངོས་གཞིའི་སྙོམས་འཇུག་གི་མཚན་ཉིད་ཟེར་བ་
མི་འཐད་དེ། མར་འོང་མཐར་གནས་སྙོམས་འཇུག་དགུ་ལ་འདོད་སེམས་རྐྱང་པ་སྤེལ་བའི་ཐོད་རྒལ་
གྱི་དངོས་གཞིའི་སྙོམས་འཇུག་གིས་མ་ངེས་པ་སྔར་བཞིན་ཡིན་པའི་ཕྱིར། ཁ་ཅིག །མཐར་གནས་
སྙོམས་འཇུག་དགུ་པོ་གང་རུང་ལ་འདོད་སེམས་སྤེལ་ནས་ལུགས་མི་མཐུན་དུ་སྙོམས་པར་འཇུག་
པའི་སྙོམས་འཇུག་དེ། མར་འོང་ཐོད་རྒལ་གྱི་དངོས་གཞིའི་སྙོམས་འཇུག་གི་མཚན་ཉིད་ཟེར་བ་མི་
འཐད་དེ། མར་འོང་མཐར་གནས་སྙོམས་འཇུག་དགུ་ལ་འགོག་པ་སྤེལ་བའི་ཐོད་རྒལ་གྱི་དངོས་
གཞིའི་སྙོམས་འཇུག་ཡོད་པའི་ཕྱིར། རང་ལུགས། མཐར་གནས་སྙོམས་འཇུག་དགུ་པོ་གང་རུང་ལ་
འདོད་སེམས་སྤེལ་བའམ། འགོག་སྙོམས་སྤེལ་བ་གང་རུང་བྱས་ནས་ལུགས་མི་མཐུན་དུ་སྙོམས་
པར་འཇུག་པའི་སྙོམས་འཇུག་དེ། མར་འོང་ཐོད་རྒལ་གྱི་དངོས་གཞིའི་སྙོམས་འཇུག་གི་མཚན་ཉིད།
དབྱེ་ན། འདོད་སེམས་སྤེལ་བའི་མར་འོང་ཐོད་རྒལ་གྱི་དངོས་གཞིའི་སྙོམས་འཇུག་དང་། འགོག་
སྙོམས་སྤེལ་བའི་མར་འོང་ཐོད་རྒལ་གྱི་དངོས་གཞིའི་སྙོམས་འཇུག་གཉིས་ཡོད། དེ་ཡང་། ཡར་



མཐའ་དཔྱོད་སྨད་ཆ།
ཐོད་རྒལ་གྱི་ཏིང་ངེའཛིན་བཤད་པ།
(149)
སོང་ཐོད་རྒལ་གྱི་གནས་ལ་སོ་བཞི་ཡོད་དེ། འགོག་སྙོམས་སྤེལ་བའི་ཡར་སོང་ཐོང་རྒལ་གྱི་གནས་
ལ་བསམ་གཏན་བཞི་གཟུགས་མེད་བཞི་འགོག་སྙོམས་བརྒྱད། འདོད་སེམས་སྤེལ་བའི་ཡར་སོང་
ཐོད་རྒལ་གྱི་གནས་ལ་མཐར་གནས་སྙོམས་འཇུག་དགུ། འདོད་སེམས་དགུ་རྣམས་སུ་ཡོད་པའི་
ཕྱིར༑ མར་འོང་ཐོད་རྒལ་གྱི་གནས་ལའང་སོ་བཞི་ཡོད་དེ། འདོད་སེམས་སྤེལ་བའི་མར་འོང་ཐོད་
རྒལ་གྱི་གནས་ལ་མཐར་གནས་སྙོམས་འཇུག་དགུ་འདོད་སེམས་དགུ། འགོག་སྙོམས་སྤེལ་བའི་
མར་འོང་ཐོད་རྒལ་གྱི་གནས་ལ་བསམ་གཏན་བཞི། གཟུགས་མེད་བཞི། འགོག་སྙོམས་བརྒྱད་
རྣམས་སུ་ཡོད་པའི་ཕྱིར། བཤད་ཚུལ་འདི་རྣམས་རྣམ་བཤད་སོགས་ཡབ་སྲས་ཀྱི་གསུང་རབ་གཞན་
ལས་མི་གསལ་ཡང་། ལེགས་པར་བཤད་པ་གསེར་གྱི་འཕྲེང་བའི་དགོངས་པ་ཡིན་ཏེ། དེ་ཉིད་ལས།
འོ་ན། ཡར་ལ་འགོག་པ་དང་། མར་ལ་འདོད་སེམས་སྤེལ་བ་ཅི་ཡིན་ཞེ་ན། དབང་ཐོབ་པ་རྣམས་
ཀྱིས་དགའ་མགུར་ཞུགས་པས་ཆོག་པའི་ཕྱིར། འདི་ནི་མཚོན་པ་ཙམ་དུ་ཟད་དོ་ཞེས་འབྱུང་བའི་ཕྱིར།
ཁ་ཅིག །སྲིད་རྩེའི་ནུད་ཆུང་ཡར་སོང་ཐོད་རྒལ་གྱི་གནས་ཡིན་ཏེ། དེའི་རྗེས་ཐོགས་དེ་མ་ཐག་ཏུ་བྱུང་
བའི་འདོད་སེམས་ཡར་སོང་ཐོད་རྒལ་དང༌། མར་འོང་ཐོད་རྒལ་གཉིས་ཀྱི་མཚམས་འཛིན་དེ་ཡིན་
པའི་ཕྱིར། ཁྱབ་སྟེ། དེ་ཡིན་ན་མཚམས་འཛིན་ཀྱི་འདོད་སེམས་ཀྱི་རྗེས་ཐོགས་དེ་མ་ཐག་ཏུ་བྱུང་བའི་
འགོག་སྙོམས་མར་འོང་ཐོད་རྒལ་གྱི་གནས་ཡིན་དགོས་པའི་ཕྱིར། ཞེས་ཟེར་ན། དེ་མི་འཐད་དེ།
སྲིད་རྩེའི་ནུད་ཆུང་དེ། ཡར་སོང་ཐོད་རྒལ་གྱི་སྤེལ་གཞི་དང་སྤེལ་ཆོས་གང་ཡང་མ་ཡིན་པའི་ཕྱིར།
མ་ཁྱབ་ན། སྲིད་རྩེའི་ནུད་ཆུང་དེ། ཡར་སོང་ཐོད་རྒལ་གྱི་སྤེལ་གཞི་དང་སྤེལ་ཆོས་གང་རུང་དུ་ཐལ།
དེའི་རྗེས་ཐོགས་དེ་མ་ཐག་ཏུ་བྱུང་བའི་འདོད་སེམས་ཡར་སོང་ཐོད་རྒལ་དང་། མར་འོང་ཐོད་རྒལ་
གཉིས་ཀྱི་མཚམས་འཛིན་དེ་ཡིན་པའི་ཕྱིར། ཁྱབ་སྟེ། དེ་ཡིན་ན་མཚམས་འཛིན་གྱི་འདོད་སེམས་ཀྱི་
རྗེས་ཐོགས་དེ་མ་ཐག་ཏུ་བྱུང་བའི་འགོག་སྙོམས་དེ། མར་འོང་ཐོད་རྒལ་གྱི་སྤེལ་གཞི་དང་སྤེལ་ཆོས་



(150)
སྒོམ་སྤུང་རྟོག་པ་བཞི་བཤད་པ།
མཐའ་དཔྱོད་སྨད་ཆ།
གང་རུང་ཡིན་དགོས་པའི་ཕྱིར། འཁོར་གསུམ། ཁ་ཅིག །ཐོད་རྒལ་གྱི་སྦྱོར་བ་སེངྒེ་རྣམ་བསྒྱིངས་
རྫོགས་རྗེས་ཀྱི་བར་དུ་གང་ཡང་མ་སྤེལ་བའི་མཐར་གནས་སྙོམས་འཇུག་དགུ་ལ་ལུགས་མཐུན་དུ་
སྙོམས་པར་འཇུག་པའི་སྙོམས་འཇུག་ཐོད་རྒལ་གྱི་སྙོམས་འཇུག་ཆུང་ངུ་དང༌། ཡར་སོང་ཐོད་རྒལ་
གྱི་དངོས་གཞིའི་སྙོམས་འཇུག་ཐོད་རྒལ་གྱི་དངོས་གཞིའི་སྙོམས་འཇུག་འབྲིང་དང་། མར་འོང་ཐོད་
རྒོལ་གྱི་དངོས་གཞིའི་སྙོམས་འཇུག་ཐོད་རྒལ་གྱི་དངོས་གཞིའི་སྙོམས་འཇུག་ཆེན་པོར་བྱེད་ཟེར་བ་
མི་འཐད་དེ། དེ་འདྲའི་ཐ་སྙད་རྒྱ་འགྲེལ་རྣམ་དག་གང་ནས་ཀྱང་མ་བཤད་པའི་ཕྱིར།།
། བཞི་པ་དེ་དག་ལ་རྩོད་པ་སྤོང་བ་ནི། ཁོ་ན་རེ། ཁྱོད་ཀྱིས་ཇི་སྐད་བཤད་པའི་ཐོད་རྒལ་གྱི་
རྣམ་གཞག་དེ་མི་འཐད་དེ། མཛོད་ལས། ས་བརྒྱད་རྣམ་གཉིས་འབྲེལ་བ་དང་། །གཅིག་རྒལ་སོང་
ཞིང་འོང་ནས་ནི། །རིས་མི་མཐུན་པ་གསུམ་པར་འགྲོ། །ཐོད་རྒལ་གྱི་ནི་སྙོམས་འཇུག་ཡིན། །ཞེས་
གསུངས་པ་དང་འགལ་བའི་ཕྱིར་ཞེ་ན། འགལ་ཡང་སྐྱོན་མེད་དེ། དེ་གཉིས་ཐོད་རྒལ་གྱི་མིང་འདྲ་བ་
ཙམ་མ་གཏོགས་དོན་མི་གཅིག་པའི་ཕྱིར། མཛོད་ལས་བཤད་པ་དེ་གདུལ་བྱ་ཐེག་དམན་གྱི་རིགས་
ཅན་རྗེས་སུ་བཟུང་བའི་ཆེད་དུ་ཡིན་ཅིང་། འདིར་བཤད་པ་ནི་གདུལ་བྱ་ཐེག་ཆེན་གྱི་རིགས་ཅན་རྗེས་
སུ་བཟུང་བའི་ཆེད་དུ་ཡིན་པའི་ཕྱིར། དཔེར་ན་བྱ་རོག་དང་འུག་ཐུག་གཉིས་སྐད་དོད་ཀྱི་སྟེང་ནས་
མིང་འདྲ་ཡང་དོན་མི་གཅིག་པ་བཞིན་ནོ།། ༈ སྨྲས་པ་གངས་ཅན་རྒན་པོའི་འདོད་པས་སྦྱར་བའི་འགས་ངན་སྐམས་ལས་
ལྷག་པར་ཐོད་རྒལ་རིགས་ལམ་སྨྲ་བའི་དམ་པའི་རྗེས་ཞུགས་བརྩོན་པའི་ཆུས་བརླན་རྣམ་དཔྱོད་འཛིན་མའི་ཁྱོན་ལས་འཁྲུངས་པའི་ཐོད་
རྒོལ་བརྒལ་ལན་གུར་གུམ་མཆོག་འདི་བཀའ་དྲིན་མཉམ་མེད་བླ་མ་ལྷ་གཅིག་ཡོངས་འཛིན་དགྱེས་པའི་མཆོད་པར་འཨ། ཞེས་སྨྲའོ།།
༈ མདོར་བསྡུས་རྒྱས་དང་སངས་རྒྱས་ཀྱིས། །ཞེས་སོགས་ལ། ཐེག་ཆེན་གྱི་སྒོམ་སྤངས་
འཇུག་པ་གཟུང་རྟོག་ཆོས་ཅན། དགུ་ཡོད་དེ། ཁྱོད་ལ་ཡུལ་གྱི་སྒོ་ནས་དབྱེ་པས་དགུ་ཡོད་པའི་ཕྱིར།
རང་གི་དམིགས་ཡུལ་དུ་གྱུར་པའི་བྱང་སེམས་ལམ་གྱི་འཇུག་བྱའི་ཆོས་ལ་དམིགས་ནས་ལོངས་སྤྱད་



མཐའ་དཔྱོད་སྨད་ཆ།
སྒོམ་སྤང་རྟོག་པ་བཞི་བཤད་པ།
(151)
བྱར་བདེན་པར་ཞེན་པའི་བདེན་འཛིན་ལྷན་སྐྱེས་དེ། འདིར་བསྟན་སྒོམ་སྤངས་འཇུག་པ་གཟུང་རྟོག་
གི་མཚན་ཉིད། གཉིས་པ་སེམས་དང་སེམས་བྱུང་རྣམས། །ཞེས་སོགས་ལ། ཐེག་ཆེན་གྱི་སྒོམ་
སྤངས་ལྡོག་པ་གཟུང་རྟོག་ཆོས་ཅན། ཁྱོད་ལ་དགུ་ཡོད་དེ། ཁྱོད་ལ་ཡུལ་གྱི་སྒོ་ནས་དབྱེ་བས་དགུ་
ཡོད་པའི་ཕྱིར། རང་གི་དམིགས་ཡུལ་དུ་གྱུར་པའི་བྱང་སེམས་ལམ་གྱི་ལྡོག་བྱའི་ཆོས་ལ་དམིགས་
ནས་ལོངས་སྤྱད་བྱར་བདེན་པར་ཞེན་པའི་བདེན་འཛིན་ལྷན་སྐྱེས་དེ། འདིར་བསྟན་སྒོམ་སྤངས་ལྡོག་
པ་གཟུང་རྟོག་གི་མཚན་ཉིད། སྐབས་འདིར་སྒོམ་ལམ་རྩེ་སྦྱོར་གྱི་སྦྱོར་བ་ཉེར་བསྡོགས་དང་། འཇུག་
པ་བར་ཆད་མེད་ལམ་གྱི་ཁྱད་པར་གང་ཡིན་ཞེ་ན། དེ་གཉིས་སྤང་བྱའི་མིང་འདོགས་སོ་སོར་བྱེད་
པའི་རྒྱུ་མཚན་གྱིས་ཐ་དད་ལྟ་བུར་བཤད་པ་ཙམ་མ་གཏོགས། དངོས་པོ་ལ་དོན་གཅིག་པ་ཡིན་ཏེ།
ཐེག་ཆེན་གྱི་སྒོམ་ལམ་བར་ཆད་མེད་ལམ་གཅིག་ཉིད་རང་གི་ངོ་སྐལ་གྱི་སྤང་བྱར་གྱུར་པའི་སྒོམ་
སྤངས་རྟོག་པ་མངོན་གྱུར་བ་འཇོམས་པའི་ཆ་ནས་སྦྱོར་བ་ཉེར་བསྡོགས་དང་། དེའི་ས་བོན་འཇོམས་
པའི་ཆ་ནས་འཇུག་པ་བར་ཆད་མེད་ལམ་དུ་འཇོག་པའི་ཕྱིར་ཏེ། རྣམ་བཤད་ལས། སྦྱོར་བ་ཉེར་
བསྡོགས་ཀྱི་སྐབས་སུ་དེའི་སྤང་བྱ་ཡིན་ཏེ། དེའི་གཞོམ་བྱ་ཡིན་པའི་ཕྱིར། ཞེས་དང་། འཇུག་པ་བར་
ཆད་མེད་ལམ་གྱི་སྐབས་སུ་དེའི་སྤང་བྱ་ཡིན་ཏེ། དེས་རང་གི་ས་བོན་དངོས་སུ་འཇོམས་པའི་ཕྱིར།
ཞེས་འགོད་པར་མཛད་པའི་ཕྱིར་རོ། །དེ་ལ་ཁོ་ན་རེ། མཐོང་ལམ་རྩེ་སྦྱོར་གྱི་སྦྱོར་བ་ཉེར་བསྡོགས་
དང་༑ འཇུག་པ་བར་ཆད་མེད་ལམ་དོན་གཅིག་པར་ཐལ། དམ་བཅའ་དེའི་ཕྱིར། འདོད་ན། ཐེག་
ཆེན་གྱི་སྦྱོར་ལམ་དྲོད་སོགས་བཞི་ཆོས་ཅན། མཐོང་ལམ་རྩེ་སྦྱོར་གྱི་འཇུག་པ་བར་ཆད་མེད་ལམ་དུ་
ཐལ༑ དེའི་སྦྱོར་བ་ཉེར་བསྡོགས་ཀྱི་ལམ་ཡིན་པའི་ཕྱིར། ཞེ་ན་མ་གྲུབ་སྟེ། ཐེག་ཆེན་གྱི་མཐོང་ལམ་
སྒོམ་ལམ་རྩེ་སྦྱོར་གྱི་ཉེར་བསྡོགས་ཀྱི་ལམ་མ་ཡིན་པའི་ཕྱིར། མ་གྲུབ་ན། གཉིས་པ་སེམས་དང་
སེམས་བྱུང་རྣམས། །ཞེས་སོགས་ཀྱིས་བསྟན་བྱའི་གཙོ་བོར་གྱུར་པའི་མཐོང་ལམ་རྩེ་སྦྱོར་ཡོད་པར་



(153)
སྒོམ་སྲུང་རྟོག་པ་བཞི་བཤད་པ།
མཐའ་དཔྱོད་སྨད་ཆ།
ཐལ༑ ཐེག་ཆེན་གྱི་མཐོང་ལམ་དེ་སྒོམ་ལམ་རྩེ་སྦྱོར་གྱི་སྦྱོར་བ་ཉེར་བསྡོགས་ཀྱི་ལམ་གང་ཞིག།
གཞུང་འདིའི་བསྟན་བྱའི་གཙོ་བོར་གྱུར་པའི་སྒོམ་ལམ་རྩེ་སྦྱོར་གྱི་སྦྱོར་བ་ཉེར་བསྡོགས་ཀྱི་ལམ་ཡོད་
པའི་ཕྱིར། གཞན་ཡང་། སྒོམ་ལམ་རྩེ་སྦྱོར་གྱི་སྦྱོར་བ་ཉེར་བསྡོགས་ཀྱི་ལམ་དང་འཇུག་པ་བར་ཆད་
མེད་ལམ་གཉིས་འགལ་བར་ཐལ། དེ་གཉིས་དོན་མི་གཅིག་པའི་ཕྱིར། འདོད་ན། སྒོམ་ལམ་རྩེ་སྦྱོར་
གྱི་སྦྱོར་བ་ཉེར་བསྡོགས་ཀྱི་ལམ་དང་སྒོམ་ལམ་རྩེ་སྦྱོར་འགལ་བར་ཐལ། འདོད་པའི་ཕྱིར། འདོད་
ན༑ རྒྱུན་མཐའི་སྦྱོར་བའི་ལམ་དང་རྒྱུན་མཐའི་ཡེ་ཤེས་འགལ་བར་ཐལ། འདོད་པའི་ཕྱིར། འདོད་
ན༑ བྱ་རྫོགས་ཀྱི་སྐད་ཅིག་མའི་ཐུང་མཐའ་གཅིག་ལ་མཁྱེན་གསུམ་གྱི་རྣམ་པ་བརྒྱ་བདུན་ཅུ་རྩ་
གསུམ་གོ་རིམ་མ་འཆོལ་བར་དངོས་ཡུལ་དུ་བྱེད་ནུས་པའི་ས་བཅུ་པའི་ཡེ་ཤེས་དེ་རྒྱུན་མཐའི་སྦྱོར་
བའི་ལམ་མ་ཡིན་པར་ཐལ། འདོད་པའི་ཕྱིར། འདོད་མི་ནུས་ཏེ། རྣམ་བཤད་ལས་ཇི་ལྟར་སྐྱེས་བུའི་
ཟོ་ཆུན་རྒྱུད་ཅེས་པའི་དཔེ་དོན་སྦྱར་ཚུལ་ལྟར་ན་ཟག་མེད་ཀྱི་ཆོས་གཅིག་མངོན་དུ་གྱུར་པ་ན་ལྷག་མ་
རྣམས་ལ་སྒྲིམ་མི་དགོས་པར་དཀྱུས་གཅིག་ལ་གོ་རིམ་མ་འཆོལ་བར་མངོན་དུ་གྱུར་པ་དེ། རྒྱུན་
མཐའི་སྦྱོར་བའི་ལམ་གྱི་ཚད་ཡིན་པར་གོ་ནུས་པའི་ཕྱིར། ཁོ་ན་རེ། དེ་འདྲའི་ས་བཅུ་པའི་ཡེ་ཤེས་
རྒྱུན་མཐའི་ཡེ་ཤེས་མ་ཡིན་ནོ། །ཞེ་ན། འོ་ན། དེ་རྒྱུན་མཐའི་སྔ་ལོགས་ན་ཡོད་པར་ཐལ། དམ་བཅའ་
དེའི་ཕྱིར། འདོད་ན། དེ་མཐར་གྱིས་སྦྱོར་བ་ཡིན་པར་ཐལ། འདོད་པའི་ཕྱིར། འདོད་ན། མཁྱེན་
གསུམ་གྱི་རྣམ་པ་ལ་བརྟན་པ་ཐོབ་པའི་མཐར་གྱིས་སྦྱོར་བ་ཡོད་པར་ཐལ་ལོ། །གཞན་ཡང་། རྒྱུན་
མཐའི་སྦྱོར་བའི་ལམ་ཡིན་ན་རྒྱུན་མཐའི་ཡེ་ཤེས་ཡིན་པས་མ་ཁྱབ་པར་ཐལ། སྒོམ་ལམ་རྩེ་སྦྱོར་གྱི་
སྦྱོར་བ་ཉེར་བསྡོགས་ཀྱི་ལམ་ཡིན་ན་སྒོམ་ལམ་རྩེ་སྦྱོར་ཡིན་པས་མ་ཁྱབ་པའི་ཕྱིར།། ༈ སེམས་ཅན་
བཏགས་པའི་སྤྱོད་ཡུལ་དང༌། །ཞེས་སོགས་ལ། ཐེག་ཆེན་གྱི་སྒོམ་སྤངས་རྫས་འཛིན་རྟོག་པ་ཆོས་
ཅན༑ ཁྱོད་ལ་དགུ་ཡོད་དེ། ཁྱོད་ལ་ཡུལ་གྱི་སྒོ་ནས་དབྱེ་བས་དགུ་ཡོད་པའི་ཕྱིར། རང་གི་དམིགས་



མཐའ་དཔྱོད་སྨད་ཆ།
སྒོམ་སྤང་རྟོག་པ་བཞི་བཤད་པ།
(153)
ཡུལ་དུ་གྱུར་པའི་རྫས་འཛིན་ལ་དམིགས་ནས་ལོངས་སྤྱོད་བྱེད་དུ་བདེན་པར་ཞེན་པའི་བདེན་འཛིན་
ལྷན་སྐྱེས་དེ། འདིར་བསྟན་སྒོམ་སྤངས་རྫས་འཛིན་རྟོག་པའི་མཚན་ཉིད། སེམས་ཅན་བཏགས་དང་
དེ་རྒྱུ་ཡི། །ཞེས་སོགས་མདོར་བསྟན་རྒྱས་བཤད་ལ། ཐེག་ཆེན་གྱི་སྒོམ་སྤངས་བཏགས་འཛིན་རྟོག་
པ་ཆོས་ཅན། ཁྱོད་ལ་དགུ་ཡོད་དེ། ཁྱོད་ལ་ཡུལ་གྱི་དབྱེ་བས་དགུ་ཡོད་པའི་ཕྱིར། རང་གི་དམིགས་
ཡུལ་དུ་གྱུར་པའི་བཏགས་འཛིན་ལ་དམིགས་ནས་ལོངས་སྤྱོད་བྱེད་དུ་བདེན་པར་ཞེན་པའི་བདེན་
འཛིན་ལྷན་སྐྱེས་དེ། འདིར་བསྟན་སྒོམ་སྤངས་བཏགས་འཛིན་རྟོག་པའི་མཚན་ཉིད། དེས་ན་སྐབས་
འདིར་སྒོམ་སྤངས་རྟོག་པ་སྟོན་པའི་གཞུང་རྣམས་ཀྱིས་དངོས་བསྟན་ལ་སྒོམ་ལམ་རྩེ་སྦྱོར་གྱི་སྤང་བྱ་
བསྟན་ཀྱང་། བསྟན་བྱའི་གཙོ་བོར་མི་བྱེད་དེ། སྒོམ་སྤངས་རྟོག་པའི་གཉེན་པོའི་རིགས་སུ་གནས་
པའི་ཐེག་ཆེན་གྱི་རྗེས་ལ་མངོན་རྟོགས། ཐེག་ཆེན་གྱི་སྒོམ་ལམ་རྩེ་སྦྱོར་གྱི་མཚན་ཉིད་དུ་བསྟན་བྱའི་
གཙོ་བོར་བྱེད་པའི་ཕྱིར། དེར་ཐལ། འགོག་དང་བཅས་པའི་སྙོམས་འཇུག་དགུར། །ཞེས་པས།
དེ་བསྟན་བྱའི་གཙོ་བོར་བྱེད་པ་གང་ཞིག །དེ་རྣམས་མདོར་བསྟན་རྒྱས་བཤད་ཡིན་པའི་ཕྱིར། གཞན་
ཡང་༑ མདོར་བསྡུས་རྒྱས་དང་སངས་རྒྱས་ཀྱིས། །ཞེས་སོགས་ཀྱིས་སྒོམ་ལམ་རྩེ་སྦྱོར་བསྟན་བྱའི་
གཙོ་བོར་བྱེད་པར་ཐལ། འགྲེལ་ཆེན་ལས། དེ་ལྟར་སྒོམ་པའི་ལམ་བརྗོད་ནས་དེས་སྤང་བར་བྱ་
བའི་མི་མཐུན་ཕྱོགས་གཟུང་བར་བྱ་བ་དང་འཛིན་པའི་རྣམ་པར་རྟོག་པ་བཞིའི་གཉེན་པོར་བརྗོད་
པའི་སྒོ་ནས་བརྗོད་པར་བྱ་བ་ཡིན་པས་དེས་ན། ཞེས་གསུངས་པའི་ཕྱིར། ༈ ཡམས་ནད་འདི་རྣམས་
ཟད་ནས་ནི། །ཞེས་སོགས་ཀྱི་སྐབས་སུ། རྒྱུན་མཐའི་བར་ཆད་མེད་ལམ་ལ་གནས་པའི་སེམས་
དཔའ་ཆོས་ཅན། རང་རྒྱུད་ལ་ཐེག་པ་གསུམ་གྱི་སྤངས་རྟོགས་ཀྱི་རིགས་ཀྱི་ཡོན་ཏན་ཐམས་ཅད་འདུ་
བ་ཡིན་ཏེ། དེ་ལྟར་འདུ་བའི་མཐུན་རྐྱེན་ཚང་ཞིང་འགལ་རྐྱེན་དང་བྲལ་བའི་སེམས་དཔའ་ཡིན
པའི་ཕྱིར། འགལ་རྐྱེན་དང་བྲལ་བ་ནི། དཔེར་ན། ནད་པ་རིམས་ནད་བྱུང་ནས་ཡུན་རིང་དུ་ལོན་པ་



(154)
བར་ཆད་མེད་པའི་རྩེ་སྦྱོར་བཤད་པ།
མཐའ་དཔྱོད་སྨད་ཆ།
ན་དགའ་བས་དབུགས་ཕྱིན་པ་ཐོབ་པ་བཞིན་ནོ། །མཐུན་རྐྱེན་ཚང་བ་ནི། དཔེར་ན་རྒྱ་མཚོ་ཆེན་པོ་ལ་
ཆུ་བོ་ཆེན་པོ་བཞི་ངང་གིས་འདུ་བ་བཞིན་ནོ། །རྒྱུ་མཚན་དེའི་ཕྱིར་ན་རྒྱུན་མཐའི་བར་ཆད་མེད་ལམ་
ལ་གནས་པའི་སེམས་དཔའི་རྒྱུ ད་ལ་གནས་ངན་ལེན་གྱི་དྲི་མ་ཕྲ་ཞིང་ཕྲ་བ་ཡོད་པ་མ་ཡིན་ནོ། །
ཁ་ཅིག །ས་བརྒྱད་པ་ལ་གནས་པའི་སེམས་དཔའི་རྒྱུད་ལ་བདེན་འཛིན་ཡོད་དེ། ས་དགུ་པའི་བར་
ཆད་མེད་ལམ་དེ་རང་གི་ངོ་སྐལ་གྱི་སྤང་བྱར་གྱུར་པའི་བདེན་འཛིན་གྱི་དངོས་གཉེན་ཡིན་པའི་ཕྱིར་
ཞེས་ཟེར། འོ་ན། ས་བརྒྱད་པ་ལ་གནས་པའི་སེམས་དཔའི་རྒྱུད་ལ་བདེན་འཛིན་མངོན་གྱུར་བ་ཡོད་
པར་ཐལ། ས་དགུ་པའི་བར་ཆད་མེད་ལམ་དེ། རང་གི་ངོ་སྐལ་གྱི་སྤང་བྱར་གྱུར་པའི་བདེན་འཛིན་
མངོན་གྱུར་བའི་དངོས་གཉེན་ཡིན་པའི་ཕྱིར། འཁོར་གསུམ། གཞན་ཡང་། ས་བརྒྱད་པ་ལ་གནས་
པའི་སེམས་དཔའི་རྒྱུད་ལ་ཤེས་སྒྲིབ་མངོན་གྱུར་བ་ཡོད་པར་ཐལ། ས་དགུ་པའི་བར་ཆད་མེད་ལམ་
དེ་རང་གི་ངོ་སྐལ་གྱི་སྤང་བྱར་གྱུར་པའི་ཤེས་སྒྲིབ་མངོན་གྱུར་བའི་དངོས་གཉེན་ཡིན་པའི་ཕྱིར།
འདོད་མི་རིགས་ཏེ། རྣམ་བཤད་ལས། ས་བརྒྱད་པ་ཡན་ཆད་དུ་ཤེས་སྒྲིབ་མངོན་གྱུར་བ་མི་འབྱུང་
ཡང་༑ དེ་ལྟར་བཤད་པ་ལ་འགལ་བ་མེད་དོ། །ཞེས་གསུངས་པའི་ཕྱིར། དེ་ལ་ཁོ་ན་རེ། བདེན་
འཛིན་དང་བདེན་འཛིན་གྱི་བག་ཆགས་ལ་སྤོང་དཀའ་སླའི་ཁྱད་པར་མེད་པར་ཐལ། བདེན་འཛིན་
ཟད་པར་སྤངས་པའི་གང་ཟག་ཡིན་ན་བདེན་འཛིན་གྱི་བག་ཆགས་བཅོམ་པའི་གང་ཟག་ཡིན་དགོས་
པའི་ཕྱིར། གཞན་ཡང་། བདེན་འཛིན་མངོན་གྱུར་བ་དང་བདེན་འཛིན་གྱི་ས་བོན་ལ་སྤོང་དཀའ་སླའི་
ཁྱད་པར་མེད་པར་ཐལ། བདེན་འཛིན་མངོན་གྱུ ར་བ་ཟད་པར་སྤངས་པའི་གང་ཟག་ཡིན་ན།
བདེན་འཛིན་གྱི་ས་བོན་ཟད་པར་སྤངས་པས་ཁྱབ་པའི་ཕྱིར་ན་སྔ་ཕྱི་གཉིས་ཀ་ལ་འདོད་པ་ཡིན་ནོ།། །
༈ སྟོང་གསུམ་སྐྱེ་བོ་ཉན་ཐོས་དང་། །ཞེས་སོགས་ཀྱི་སྐབས་སུ་སྦྱོར་བ་དང་། མཐའ་དཔྱད་
པ་གཉིས། དང་པོ་ནི། རྒྱུན་མཐའི་བར་ཆད་མེད་ལམ་ཆོས་ཅན། བར་ཆད་མེད་པའི་རྩེ་སྦྱོར་ཡིན་ཏེ།



མཐའ་དཔྱོད་སྨད་ཆ།
བར་ཆད་མེད་པའི་རྩེ་སྦྱོར་བཤད་པ།
(155)
མཁྱེན་གསུམ་བསྡུས་སྒོམ་ཐེག་ཆེན་གྱི་ཚོགས་ལམ་ལས་རབ་ཏུ་གྱུར་པའི་ཤེས་རབ་ཀྱིས་ཟིན་པའི་
སེམས་དཔའི་རྣལ་འབྱོར་གང་ཞིག །ཤེས་སྒྲིབ་ཀྱི་དངོས་གཉེན་བྱེད་པའི་ཕྱིར། མདོ་ལས་བར་ཆད་
མེད་པའི་རྩེ་སྦྱོར་བསྟན་པ་ཡིན་ཏེ། དེ་བསོད་ནམས་མང་པོ་ཉིད་ཀྱིས་མཚོན་ནས་བསྟན་པའི་ཕྱིར།
དེ་ལྟར་སྟོན་པའི་རྒྱུ་མཚན་ཡོད་དེ། དེའི་འབྲས་བུ་རྣམ་མཁྱེན་དེ་བསོད་ནམས་ཆེས་མང་བའི་རྒྱུ་
མཚན་གྱིས་དེ་ལྟར་བསྟན་པའི་ཕྱིར། གཉིས་པ་ལ་ཁ་ཅིག །མཁྱེན་གསུམ་བསྡུས་སྒོམ་རབ་ཏུ་གྱུར་
པའི་སེམས་དཔའི་རྣལ་འབྱོར་གང་ཞིག །རང་འབྲས་རྣམ་མཁྱེན་དངོས་སུ་བསྐྱེད་པར་བྱེད་པ་དེ།
བར་ཆད་མེད་པའི་རྩེ་སྦྱོར་གྱི་མཚན་ཉིད། ཟེར་བ་མི་འཐད་དེ། རྒྱུན་མཐའི་བར་ཆད་མེད་ལམ་དེ་
མཚན་ཉིད་ཀྱི་ཟུར་དང་པོ་མ་ཡིན་པའི་ཕྱིར། དེར་ཐལ། དེས་མཁྱེན་གསུམ་གྱི་རྣམ་པ་མི་སྒོམ་པའི་
ཕྱིར༑ དེར་ཐལ། དེ་སྟོང་ཉིད་ལ་གཉིས་སྣང་ནུབ་པའི་ཡེ་ཤེས་ཡིན་པའི་ཕྱིར། ཁ་ཅིག །དེས་གཞི་
ཤེས་ཀྱི་རྣམ་པ་མི་སྒོམ་ཀྱང་། ལམ་ཤེས་ཀྱི་རྣམ་པ་སྒོམ་སྟེ། དེས་རྒྱུན་མཐའི་བར་ཆད་མེད་ལམ་
རྟོགས་པའི་ཕྱིར། མ་གྲུབ་ན། རྒྱུན་མཐའི་བར་ཆད་མེད་ལམ་ཆོས་ཅན། ཁྱོད་སངས་རྒྱས་ནང་ཕན་
ཚུན་ཁོ་ནའི་མཁྱེན་པའི་མངོན་སུམ་གྱི་རྟོགས་བྱ་ཡིན་པར་ཐལ། ཁྱོད་ལམ་གང་ཞིག །ཁྱོད་མངོན་
སུམ་དུ་རྟོགས་པའི་སློབ་པའི་མཁྱེན་པ་མེད་པའི་ཕྱིར། རྟགས་ཕྱི་མ་མ་གྲུབ་ན། རྒྱུན་མཐའི་བར་ཆད་
མེད་ལམ་དེས་ཁོ་རང་རྟོགས་པར་ཐལ། མ་གྲུབ་པ་དེའི་ཕྱིར། རྩ་བར་འདོད་ན། རྒྱུན་མཐའི་བར་
ཆད་མེད་ལམ་དེ་སངས་རྒྱས་ནང་ཕན་ཚུན་ཁོ་ནའི་མངོན་སུམ་གྱི་སྤྱོད་ཡུལ་དུ་ཐལ་ལོ། །ཞེ་ན་མ་ཁྱབ་
སྟེ་ རྒྱུན་མཐའི་བར་ཆད་མེད་ལམ་ཉམས་སུ་མྱོང་བའི་རང་རིག་དེས་རྒྱུན་མཐའི་བར་ཆད་མེད་ལམ་
མངོན་སུམ་དུ་རྟོགས་པ་གང་ཞིག །དེ་མཁྱེན་པ་མ་ཡིན་པའི་ཕྱིར་ཏེ། རང་རིག་ཡིན་པའི་ཕྱིར།
དབུ་མ་ཐལ་འགྱུར་བའི་ལུགས་ལ་རྒྱུན་མཐའི་བར་ཆད་མེད་ལམ་སངས་རྒྱས་ནང་ཕན་ཚུན་ཁོ་ནའི་
མངོན་སུམ་གྱི་སྤྱོད་ཡུལ་ཡིན་མིན་དཔྱད་པར་འོས་སོ། །ཁ་ཅིག །མཁྱེན་གསུམ་བསྡུས་སྒོམ་རབ་ཏུ་



(156)
བར་ཆད་མེད་པའི་རྩེ་སྦྱོར་བཤད་པ།
མཐའ་དཔྱོད་སྨད་ཆ།
གྱུར་པའི་ཤེས་རབ་ཀྱིས་ཟིན་པའི་སེམས་དཔའི་རྣལ་འབྱོར་གང་ཞིག །རྣམ་མཁྱེན་དངོས་སུ་སྐྱེད་
བྱེད༑ བར་ཆད་མེད་པའི་རྩེ་སྦྱོར་གྱི་མཚན་ཉིད། ཟེར་བ་མི་འཐད་དེ། རྣམ་མཁྱེན་གྱི་འབྲས་བུར་
གྱུར་པའི་རྒྱུན་མཐའི་བར་ཆད་མེད་ལམ་ཡོད་པའི་ཕྱིར། ཡང་ཁ་ཅིག །མཁྱེན་གསུམ་བསྡུས་སྒོམ་
རབ་ཏུ་གྱུར་པའི་ཤེས་རབ་ཀྱིས་ཟིན་པའི་སེམས་དཔའི་རྣལ་འབྱོར་གང་ཞིག །རང་འབྲས་རྣམ་
མཁྱེན་སྐྱེད་བྱེད། བར་ཆད་མེད་པའི་རྩེ་སྦྱོར་གྱི་མཚན་ཉིད། ཟེར་བ་མི་འཐད་དེ། ཐེག་ཆེན་གྱི་སྦྱོར་
ལམ་མཚན་ཉིད་དེ་ཡིན་པའི་ཕྱིར། དེར་ཐལ། དེ་རྩེ་སྦྱོར་གང་ཞིག །རང་འབྲས་རྣམ་མཁྱེན་སྐྱེད་
བྱེད་ཡིན་པའི་ཕྱིར། ཕྱི་མ་དེར་ཐལ། དེའི་འབྲས་བུར་གྱུར་པའི་རྣམ་མཁྱེན་ཡོད་པའི་ཕྱིར། ཡང་ཁ་
ཅིག །མཁྱེན་གསུམ་བསྡུས་སྒོམ་རབ་ཏུ་གྱུར་པའི་ཤེས་རབ་ཀྱིས་ཟིན་པའི་སེམས་དཔའི་རྣལ་འབྱོར་
གང་ཞིག །ཤེས་སྒྲིབ་ཀྱི་དངོས་གཉེན་བྱེད་པ། བར་ཆད་མེད་པའི་རྩེ་སྦྱོར་གྱི་མཚན་ཉིད། ཟེར་བ་
དང༌༑ བྱང་སེམས་རྒྱུན་མཐའ་བའི་རྒྱུད་ལ་ཀུན་རྫོབ་སེམས་བསྐྱེད་ཡོད་ཟེར་བ་ནང་འགལ་ཏེ།
འོ་ན། དེའི་རྒྱུད་ཀྱི་ཀུན་རྫོབ་སེམས་བསྐྱེད་ཆོས་ཅན། མཚན་ཉིད་ཟུར་ཕྱི་མ་དེར་ཐལ། མཚོན་བྱ་
དེའི་ཕྱིར། དེར་ཐལ། རྒྱུན་མཐའི་བར་ཆད་མེད་ལམ་ལ་གནས་པའི་སེམས་དཔའི་རྒྱུད་ཀྱི་མཁྱེན་པ་
ཡིན་པའི་ཕྱིར། མ་གྲུབ་ན། དང་པོ་དེར་ཐལ། དེ་ཡོད་པའི་ཕྱིར། རྟགས་ཁས། རྩ་བར་འདོད་ན།
སྟོང་ཉིད་མངོན་སུམ་དུ་རྟོགས་པར་ཐལ་ལོ། །ཁ་ཅིག །བར་ཆད་མེད་པའི་རྩེ་སྦྱོར་ལ་གནས་པའི་
སེམས་དཔའི་རྒྱུད་ཀྱི་མཁྱེན་པ་ཡིན་ན་བར་ཆད་མེད་པའི་རྩེ་སྦྱོར་ཡིན་པས་ཁྱབ་ཟེར་བ་དང་། རྒྱུན་
མཐའི་བར་ཆད་མེད་ལམ་ལ་གནས་པའི་སེམས་དཔའི་རྒྱུད་ལ་ཀུན་རྫོབ་སེམས་བསྐྱེད་ཡོད་ཟེར་བ་
ནང་འགལ་ཏེ། འོ་ན། རྒྱུན་མཐའི་བར་ཆད་མེད་ལམ་ལ་གནས་པའི་སེམས་དཔའི་རྒྱུད་ཀྱི་ཀུན་རྫོབ་
སེམས་བསྐྱེད་ཆོས་ཅན། བར་ཆད་མེད་པའི་རྩེ་སྦྱོར་ཡིན་པར་ཐལ། བར་ཆད་མེད་པའི་རྩེ་སྦྱོར་ལ་
གནས་པའི་སེམས་དཔའི་རྒྱུད་ཀྱི་མཁྱེན་པ་ཡིན་པའི་ཕྱིར། རྟགས་ཁས། འདོད་ན། རྒྱུན་མཐའི་བར་



མཐའ་དཔྱོད་སྨད་ཆ།
བར་ཆད་མེད་པའི་རྩེ་སྦྱོར་བཤད་པ།
(157)
ཆད་མེད་ལམ་དུ་ཐལ། འདོད་པའི་ཕྱིར། མ་ཁྱབ་ནའང་འགལ་ཏེ། འོ་ན། བར་ཆད་མེད་པའི་རྩེ་སྦྱོར་
ལ་གནས་པའི་སེམས་དཔའི་རྒྱུད་ཀྱི་མཁྱེན་པ་ཡིན་ན་བར་ཆད་མེད་པའི་རྩེ་སྦྱོར་ཡིན་པས་མ་ཁྱབ་
པར་ཐལ། རྒྱུན་མཐའི་བར་ཆད་མེད་ལམ་ལ་གནས་པའི་སེམས་དཔའི་རྒྱུད་ཀྱི་མཁྱེན་པ་ཡིན་ན་
རྒྱུན་མཐའི་བར་ཆད་མེད་ལམ་ཡིན་པས་མ་ཁྱབ་པའི་ཕྱིར། མ་གྲུབ་ན། དེའི་རྒྱུད་ཀྱི་ཀུན་རྫོབ་སེམས་
བསྐྱེད་ཆོས་ཅན། དེར་ཐལ། དེའི་ཕྱིར། འཁོར་གསུམ། གཞན་ཡང་བར་ཆད་མེད་པའི་རྩེ་སྦྱོར་ཡིན་
ན་རྒྱུན་མཐའི་བར་ཆད་མེད་ལམ་ཡིན་དགོས་པར་ཐལ། རྒྱུན་མཐའི་ཡེ་ཤེས་ཡིན་ན་བར་ཆད་མེད་
པའི་རྩེ་སྦྱོར་ཡིན་པས་མ་ཁྱབ་པའི་ཕྱིར། དེར་ཐལ། གནས་ངན་ལེན་གྱི་དྲི་མ་ཕྲ་ཞིང་ཕྲ་བ་རྒྱུད་ལྡན་
གྱི་བྱང་སེམས་རྒྱུན་མཐའ་བ་ཡོད་པ་གང་ཞིག །བར་ཆད་མེད་པའི་རྩེ་སྦྱོར་ལ་གནས་པའི་སེམས་
དཔའི་རྒྱུད་ལ་དེ་མེད་པའི་ཕྱིར། དང་པོ་དེར་ཐལ། རྒྱུན་མཐའི་ཡེ་ཤེས་སྐྱེས་པ་དང་། གནས་ངན་
ལེན་གྱི་དྲི་མ་ཕྲ་ཞིང་ཕྲ་བ་འགགས་པ་དུས་མི་མཉམ་པའི་ཕྱིར། དེར་ཐལ། རྒྱུན་མཐའི་སྦྱོར་བའི་
ལམ་ཡོད་པའི་ཕྱིར། རྩ་རྟགས་གཉིས་པ་དེར་ཐལ། བར་ཆད་མེད་པའི་རྩེ་སྦྱོར་གྱི་དུས་ན། གནས་
ངན་ལེན་གྱི་དྲི་མ་ཕྲ་ཞིང་ཕྲ་བ་མེད་པའི་ཕྱིར། དེར་ཐལ། དེའི་དུས་ན་ཤེས་སྒྲིབ་སྒོམ་སྤངས་རྟོག་
པའི་ས་བོན་མེད་པའི་ཕྱིར། དེར་ཐལ། རྣམ་བཤད་ལས། བར་ཆད་མེད་པའི་རྩེ་སྦྱོར་གྱི་དུས་ན་ས་
བོན་ཅུང་ཟད་ཀྱང་མེད་པས་ཁྱད་པར་ཤིན་ཏུ་ཆེའོ། །ཞེས་གསུངས་པའི་ཕྱིར། གཞན་ཡང་། རྒྱུན་
མཐའི་ཡེ་ཤེས་ཡིན་ན་བར་ཆད་མེད་པའི་རྩེ་སྦྱོར་ཡིན་པས་མ་ཁྱབ་པར་ཐལ། བར་ཆད་མེད་པའི་རྩེ་
སྦྱོར་ཡིན་ན། བར་ཆད་མེད་ལམ་ཡིན་དགོས་པའི་ཕྱིར། དེར་ཐལ། དེ་ཡིན་ན། རྒྱུན་མཐའི་བར་ཆད་
མེད་ལམ་ཡིན་དགོས་པའི་ཕྱིར་ཏེ། དེ་ཡིན་ན། བར་ཆད་མེད་པའི་སེམས་དཔའི་རྣལ་འབྱོར་ཡིན་
དགོས་པའི་ཕྱིར་ཏེ། རྩེ་སྦྱོར་ཡིན་ན། སེམས་དཔའི་རྣལ་འབྱོར་ཡིན་དགོས་པའི་ཕྱིར། རང་ལུགས།
མཁྱེན་གསུམ་བསྡུས་སྒོམ་ཐེག་ཆེན་གྱི་ཚོགས་ལམ་ལས་རབ་ཏུ་གྱུར་པའི་ཤེས་རབ་ཀྱིས་ཟིན་པའི་



(158)
བསལ་བྱ་ལོག་སྒྲུབ་བཤད་པ།
མཐའ་དཔྱོད་སྨད་ཆ།
སེམས་དཔའི་རྣལ་འབྱོར་གང་ཞིག །ཤེས་སྒྲིབ་ཀྱི་དངོས་གཉེན་བྱེད་པ་དེ། བར་ཆད་མེད་པའི་རྩེ་
སྦྱོར་གྱི་མཚན་ཉིད་ཡིན་ནོ།།
། འདི་ཡི་དམིགས་པ་དངོས་མེད་དེ། །ཞེས་སོགས་ལ། བར་ཆད་མེད་པའི་རྩེ་སྦྱོར་ཆོས་
ཅན༑ ཁྱོད་ཀྱི་དམིགས་པ་ཡོད་དེ། ཆོས་ཐམས་ཅད་བདེན་པས་སྟོང་པ་དེ་ཁྱོད་ཀྱི་དམིགས་པ་ཡིན་
པའི་ཕྱིར། ཁྱོད་ཀྱི་བདག་རྐྱེན་ཡོད་དེ། རྒྱུན་མཐའི་སྦྱོར་བའི་ལམ་གྱིས་བསྡུས་པའི་དྲན་པ་ཞེས་
བརྗོད་པའི་ཐེག་ཆེན་སེམས་བསྐྱེད་དེ། ཁྱོད་ཀྱི་བདག་རྐྱེན་ཡིན་པའི་ཕྱིར། ཁྱོད་ཀྱི་རྣམ་པ་ཡོད་དེ།
ཆོས་ཐམས་ཅད་བདེན་པར་གྲུབ་པའི་སྤྲོས་པ་ཞི་བ་དེ་ཁྱོད་ཀྱི་དོན་གྱི་རྣམ་པ་ཡིན་པའི་ཕྱིར། ཁྱོད་ཀྱི་
དམིགས་རྣམ་ཟབ་པ་ཡིན་ཏེ། ཁྱོད་ཀྱི་དམིགས་རྣམ་ཟབ་པའི་རྒྱུ་མཚན་གྱིས་བདེན་གཉིས་འགལ་
བར་སྨྲ་བ་རྣམས་ཀྱིས་རྒོལ་བར་བྱེད་པའི་ཕྱིར། དམིགས་པ་འཐད་དང་དེ་ཡི་ནི། །ཞེས་སོགས་ཀྱི་
སྐབས་སུ། འདིར་བསྟན་བསལ་བྱ་ལོག་རྟོག་ཆོས་ཅན། ཁྱོད་ལ་བཅུ་དྲུག་ཡོད་དེ། ཁྱོད་ལ་ཡུལ་གྱི་
སྒོ་ནས་དབྱེ་བས་བཅུ་དྲུག་ཡོད་པའི་ཕྱིར། ཁ་ཅིག །བདེན་གཉིས་འགལ་བར་འཛིན་པའི་བློ་མངོན་
གྱུར་དང་དེའི་ས་བོན་གང་རུང་། འདིར་བསྟན་བསལ་བྱ་ལོག་རྟོག་གི་མཚན་ཉིད། ཟེར་བ་མི་འཐད་
དེ༑ བདེན་གཉིས་འགལ་བར་འཛིན་པའི་བློ་བསལ་བྱ་ལོག་རྟོག་མ་ཡིན་པའི་ཕྱིར། དེ་ལོག་ཤེས་མ་
ཡིན་པའི་ཕྱིར། ཁ་ཅིག །འདིར་བསྟན་བདེན་གཉིས་ངོ་བོ་གཅིག་ལ་གཞི་མཐུན་དུ་འདུར་མི་རུང་བར་
འཛིན་པའི་བློ་མངོན་གྱུར་བ་དང་དེའི་ས་བོན་གང་རུང་དེ། འདིར་བསྟན་བསལ་བྱ་ལོག་སྒྲུབ་ཀྱི་
མཚན་ཉིད། ཟེར་བ་མི་འཐད་དེ། འདིར་བསྟན་བདེན་གཉིས་ངོ་བོ་གཅིག་ལ་གཞི་མཐུན་དུ་འདུར་མི་
རུང་བར་འཛིན་པའི་བློ་མངོན་གྱུར་བ་དང༌། དེའི་ས་བོན་གཉིས་ཀ་ཆོས་ཅན་དུ་འཛིན་པས་མ་ངེས་
པའི་ཕྱིར། ཁ་ཅིག །བདེན་གཉིས་ངོ་བོ་གཅིག་ལ་འདུར་མི་རུང་བར་འཛིན་པའི་བློ་མངོན་གྱུར་བ་
དང་དེའི་ས་བོན་ཅི་རིགས་ཀྱིས་བསྡུས་པ། འདིར་བསྟན་བསལ་བྱ་ལོག་སྒྲུབ་ཀྱི་མཚན་ཉིད་དུ་འཇོག་



མཐའ་དཔྱོད་སྨད་ཆ།
བསལ་བྱ་ལོག་སྒྲུབ་བཤད་པ།
(159)
འ་
བཞིན་དུ། འདིར་བསྟན་བསལ་བྱ་ལོག་རྟོག་ལ་ལོག་ཤེས་ཀྱིས་ཁྱབ་ཟེར་བ་ནང་འགལ་ཏེ། འོ་ན།
མཚན་ཉིད་དེ་ཆོས་ཅན། དེར་ཐལ། དེའི་ཕྱིར། དེར་ཐལ། འདིར་བསྟན་བསལ་བྱ་ལོག་སྒྲུབ་ཡིན་
པའི་ཕྱིར། དེར་ཐལ། དེའི་མཚན་ཉིད་འཐད་པའི་ཕྱིར། རྩ་བར་འདོད་ན་སླ། རང་ལུགས་ནི། འདིར་
བསྟན་བདེན་གཉིས་ངོ་བོ་གཅིག་ལ་གཞི་མཐུན་འདུར་མི་རུང་བར་འཛིན་པའི་བློ་མངོན་གྱུར་བ་དང་།
དེའི་ས་བོན་གང་རུང་གིས་བསྡུས་པ་དེ། འདིར་བསྟན་བསལ་བྱ་ལོག་སྒྲུབ་ཀྱི་མཚན་ཉིད། དབྱེ་ན་
བཅུ་དྲུག །དེ་ཡང་། དམིགས་པ་འཐད་དང་དེ་ཡི་ནི། །ཞེས་སོགས་ཀྱི་བསལ་བྱ་ལོག་རྟོག་བཅུ་དྲུག་
དངོས་སུ་བསྟན་ནས། དེས་ཀུན་ནས་བསླང་པའི་ཀླན་ཀའམ་སུན་འབྱིན་ལྟར་སྣང་བཅུ་དྲུག་དོན་གྱིས་
འཆད་པ་ཡིན་ཏེ། དེ་མི་འཆད་ན་སྐབས་འདིར་བར་ཆད་མེད་པའི་རྩེ་སྦྱོར་གྱི་དམིགས་རྣམ་ཟབ་པར་
བསྟན་པ་ལ་ཀླན་ཀའི་རྒོལ་བ་བརྒྱུད་མར་འབྱུང་ཚུལ་མ་བསྟན་དགོས་པའི་ཕྱིར། དངོས་བསྟན་ལ་དེ་
ལྟར་ཡིན་ཀྱང་བསྟན་བྱའི་གཙོ་བོར་མི་བྱེད་དེ། བར་ཆད་མེད་པའི་རྩེ་སྦྱོར་བསྟན་བྱའི་གཙོ་བོར་བྱས་
ནས་སྟོན་པའི་ཕྱིར། དེར་ཐལ། སྟོང་གསུམ་སྐྱེ་བོ་ཉན་ཐོས་དང་། ཞེས་སོགས་ཀྱིས་དེ་བསྟན་པ་གང་
ཞིག །དེ་རྣམས་མདོར་བསྟན་རྒྱས་བཤད་ཡིན་པའི་ཕྱིར། དེ་བས་ན་ཀུན་རྫོབ་དང་དོན་དམ་པའི་སྒོ་
ཅན་གྱི་ཀླན་ཀ །ཞེས་སོགས་ཀྱི་སྐབས་སུ། བྱང་ཆུབ་སེམས་དཔའ་ཆོས་ཅན། བདེན་གཉིས་ཀྱི་རྣམ་
དབྱེ་ལ་མཁས་པ་སྔོན་དུ་བཏང་ནས། བར་ཆད་མེད་པའི་རྩེ་སྦྱོར་བསྐྱེད་པར་བྱ་བ་ཡིན་ཏེ། བསལ་བྱ་
ལོག་རྟོག་བཅུ་དྲུག་བསལ་བའི་སྒོ་ནས་བར་ཆད་མེད་པའི་རྩེ་སྦྱོར་བསྐྱེད་པར་བྱ་བའི་རྒྱལ་སྲས་ཡིན་
པའི་ཕྱིར། དེ་ཆོས་ཅན། བདེན་གཉིས་ཀྱི་རྣམ་དབྱེ་ལ་མཁས་པར་བྱེད་དགོས་ཏེ། ཀུན་རྫོབ་སྒོ་ཅན་
གྱི་ཀླན་ཀ་ལ་དོན་དམ་གྱི་སྒོ་ནས་ལན་གདབ་དགོས། དོན་དམ་སྒོ་ཅན་གྱི་ཀླན་ཀ་ལ་ཀུན་རྫོབ་ཀྱི་སྒོ་
ནས་ལན་གདབ་དགོས་པའི་ཕྱིར། དབུ་མ་པའི་ཀུན་རྫོབ་ཀྱི་ཁས་བླངས་རྟགས་སུ་བཀོད་ནས་དོན་
དམ་སུན་འབྱིན་པར་བྱེད་པའི་སུན་འབྱིན་དེ། སྐབས་འདིར་ཀུན་རྫོབ་སྒོ་ཅན་གྱི་ཀླན་ཀའི་མཚན་ཉིད།



(160)
བསལ་བྱ་ལོག་སྒྲུབ་བཤད་པ།
མཐའ་དབྱོད་སྨད་ཆ།
དཔེར་ན། བར་ཆད་མེད་པའི་རྩེ་སྦྱོར་དང་རྣམ་མཁྱེན་གྱི་དམིགས་པ་ཆོས་ཅན། བདེན་གྲུབ་ཏུ་ཐལ།
ཡོད་པའི་ཕྱིར། ཞེས་པའི་ཐལ་འགྱུར་ལྟ་བུ། དབུ་མ་པའི་དོན་དམ་གྱི་ཁས་བླངས་རྟགས་སུ་བཀོད་
ནས་ཀུན་རྫོབ་སུན་འབྱིན་པར་བྱེད་པའི་སུན་འབྱིན་དེ། འདིར་བསྟན་དོན་དམ་སྒོ་ཅན་གྱི་ཀླན་ཀའི་
མཚན་ཉིད། དཔེར་ན། བར་ཆད་མེད་པའི་རྩེ་སྦྱོར་དང་། རྣམ་མཁྱེན་གྱི་དམིགས་པ་ཆོས་ཅན། མེད་
པར་ཐལ། བདེན་པར་མེད་པའི་ཕྱིར། ཞེས་པའི་ཐལ་འགྱུར་ལྟ་བུའོ། །སྐབས་ལྔ་པའི་བརྒལ་ལན་རིགས་ལམ་
བཞིན་དུ་བཤད་པ་འགའ་ཐལ་ལོ།།
མན་



མཐའ་དཔྱོད་སྨད་ཆ།
མཐར་གྱིས་སྦྱོར་བ་བཤད་པ།
(161)
༄༅། །རྣམ་བཤད་སྙིང་པོ་རྒྱན་གྱི་དོན་རིགས་ལམ་བཞིན་གསལ་བར་
འཆད་པའི་ཡུམ་དོན་ཡང་གསལ་སྒྲོན་མེ་ཞེས་བྱ་བ་ལས་སྐབས་
དྲུག་པའི་མཐའ་དཔྱོད་བཞུགས་སོ།།
། རྩེ་མོའི་མངོན་པར་རྟོགས་པ་ཐོབ་པ་སོ་སོ་བ་དང་བསྡུས་པ་ཉིད་དུ། ཞེས་སོགས་ཀྱི་སྐབས་སུ་༑
མཚམས་སྦྱར་ལ། རྩེ་སྦྱོར་གྱི་རྗེས་སུ་མཐར་གྱིས་སྦྱོར་བ་འཆད་པའི་རྒྱུ་མཚན་ཡོད་དེ། རྩེ་སྦྱོར་ཐོབ་
པའི་བྱང་སེམས་སྦྱོར་ལམ་པས། མཁྱེན་གསུམ་གྱི་རྣམ་པ་རིམ་གྱིས་སྒོམ་པའི་རྒྱུ་མཚན་གྱིས་དེ་ལྟར་
བཤད་པའི་ཕྱིར། བྱང་སེམས་སྦྱོར་ལམ་པས་མཁྱེན་གསུམ་གྱི་རྣམ་པ་སྒོམ་པ་ལ་ཆོས་ཅན། དགོས་
པ་ཡོད་དེ། མཁྱེན་གསུམ་གྱི་རྣམ་པ་ལ་བརྟན་པ་ཐོབ་པའི་ཆེད་དུ་ཡིན་པའི་ཕྱིར། ཁ་ཅིག།མཐར་
གྱིས་སྦྱོར་བ་སྐབས་དྲུ ག་པའི་བསྟན་བྱའི་གཙོ་བོར་གྱུར་པའི་མཐར་གྱིས་སྦྱོར་བར་འཆད་པ་མི་
འཐད་དེ། དེའི་བསྟན་བྱའི་གཙོ་བོར་གྱུར་པའི་མཐར་གྱིས་སྦྱོར་བ་ཡིན་ན། ཐེག་ཆེན་རིགས་ངེས་ཀྱི་
བྱང་ཆུབ་སེམས་དཔའི་མངོན་རྟོགས་ཡིན་དགོས་པའི་ཕྱིར། རྟགས་འབུད། གཞན་ཡང་། དེ་ཆོས་ཅན
༑ ཁྱོད་རྒྱུད་ལྡན་གྱི་གང་ཟག་ཡིན་ན་སྐབས་དྲུག་པའི་བསྟན་བྱའི་གཙོ་བོར་གྱུར་པའི་མཐར་གྱིས་
སྦྱོར་བ་རྒྱུད་ལྡན་གྱི་གང་ཟག་ཡིན་དགོས་པར་ཐལ། ཁྱོད་དེ་ཡིན་པའི་ཕྱིར། འདོད་ན། དམན་ལམ་
སྔོན་སོང་གི་བྱང་སེམས་ཚོགས་ལམ་པ་ཆོས་ཅན། དེར་ཐལ། དེའི་ཕྱིར། གཞན་ཡང་། རྣམ་བཤད་
ལས༑ སྦྱོར་བ་དང་པོ་དང་གསུམ་པ་ཡང་སྐྱེ་བའི་རིམ་པ་དང་། ཞེས་གསུངས་པ་མི་འཐད་པར་ཐལ།
སྐབས་བཞི་པའི་བསྟན་བྱའི་གཙོ་བོར་གྱུར་པའི་རྣམ་རྫོགས་སྦྱོར་བ་དང་། སྐབས་དྲུག་པའི་བསྟན་
བྱའི་གཙོ་བོར་གྱུར་པའི་མཐར་གྱིས་སྦྱོར་བ་རིམ་ཅན་དུ་མི་སྐྱེ་བའི་ཕྱིར། དེར་ཐལ། སྐབས་བཞི་
པའི་བསྟན་བྱའི་གཙོ་བོར་གྱུར་པའི་རྣམ་རྫོགས་སྦྱོར་བ་རང་རྒྱུ ད་ལ་ཐོབ་པའི་གང་ཟག་ཡིན་ན།



(162)
མཐར་གྱིས་སྦྱོར་བ་བཤད་པ།
མཐའ་དཔྱོད་སྨད་ཆ།
བA|
སྐབས་དྲུག་པའི་བསྟན་བྱའི་གཙོ་བོར་གྱུར་པའི་མཐར་གྱིས་སྦྱོར་བ་རང་རྒྱུད་ལ་ཐོབ་པའི་གང་ཟག་
ཡིན་དགོས་པའི་ཕྱིར། དེར་ཐལ། ཁྱོད་ཀྱི་རྩ་བའི་ཁས་ལེན་དེའི་ཕྱིར། ཡང་ཁ་ཅིག །ཐེག་ཆེན་
རིགས་ངེས་ཀྱི་བྱང་ཆུབ་སེམས་དཔའི་རྒྱུད་ཀྱི་མཐར་གྱིས་སྦྱོར་བ་དེ། སྐབས་དྲུག་པའི་བསྟན་བྱའི་
གཙོ་བོར་གྱུར་པའི་མཐར་གྱིས་སྦྱོར་བ་ཡིན་ཟེར་བའང་མི་འཐད་དེ། དེ་རྒྱུད་ལྡན་གྱི་གང་ཟག་ཡིན་
ན༑ སྐབས་དྲུག་པའི་བསྟན་བྱའི་གཙོ་བོར་གྱུར་པའི་མཐར་གྱིས་སྦྱོར་བ་རྒྱུད་ལྡན་གྱི་གང་ཟག་ཡིན་
པས་མ་ཁྱབ་པའི་ཕྱིར། མ་གྲུབ་ན། སྐབས་བཞི་པའི་བསྟན་བྱའི་གཙོ་བོར་གྱུར་པའི་རྣམ་རྫོགས་
སྦྱོར་བ་རྒྱུད་ལ་སྐྱེས། སྐབས་དྲུག་པའི་བསྟན་བྱའི་གཙོ་བོར་གྱུར་པའི་མཐར་གྱིས་སྦྱོར་བ་རང་རྒྱུད་
ལ་མ་སྐྱེས་པའི་ཐེག་ཆེན་རིགས་ངེས་ཀྱི་གང་ཟག་ཆོས་ཅན། དེར་ཐལ། དེའི་ཕྱིར། ཡང་ཁ་ཅིག།
ཐེག་ཆེན་རིགས་ངེས་ཀྱི་བྱང་སེམས་སྦྱོར་ལམ་པའི་རྒྱུད་ཀྱི་མཐར་གྱིས་སྦྱོར་བ་དེ། སྐབས་འདིར་
བསྟན་བྱའི་གཙོ་བོར་གྱུར་པའི་མཐར་གྱིས་སྦྱོར་བ་ཡིན། ཟེར་བ་མི་འཐད་དེ། དེ་རྒྱུད་ལྡན་གྱི་གང་
ཟག་ཡིན་ན། དེའི་བསྟན་བྱའི་གཙོ་བོར་གྱུར་པའི་མཐར་གྱིས་སྦྱོར་བ་རྒྱུད་ལྡན་གྱི་གང་ཟག་ཡིན་
པས་མ་ཁྱབ་པའི་ཕྱིར། མ་གྲུབ་ན། ཐེག་ཆེན་གྱི་སྦྱོར་ལམ་ཐོབ་མ་ཐག་པའི་བྱང་སེམས་དབང་རྣོན་
ཆོས་ཅན། དེར་ཐལ། དེའི་ཕྱིར། འདོད་ན། རྩེ་སྦྱོར་ཐོབ་པ་སྔོན་དུ་སོང་པར་ཐལ། འདོད་པའི་ཕྱིར།
ཁྱབ་སྟེ། འགྲེལ་པར། རྩེ་མོའི་མངོན་པར་རྟོགས་པ་ཐོབ་པ་སོ་སོ་བ་དང་བསྡུས་པ་ཉིད་དུ་རྟོགས་པའི་
དོན་རྣམས་གོ་རིམ་བཞིན་དུ་ཀླུགས་ནས་བརྟན་པོར་བྱ་བའི་ཕྱིར་རྣམ་པར་སྒོམ་པར་བྱེད་པས་མཐར་
གྱིས་པའི་མངོན་པར་རྟོགས་པ། ཞེས་གསུངས་པའི་ཕྱིར། རང་ལུགས། དང་པོ་ཉིད་ནས་ཐེག་ཆེན་དུ་
རིགས་ངེས་པའི་བྱང་སེམས་ཀྱི་སྦྱོར་ལམ་དྲོད་འབྲིང་ནས་ས་བཅུ་རྒྱུན་མཐའི་སྔ་ལོགས་བར་གྱི་
མཁྱེན་པ་རྣམས་སྐབས་དྲུག་པའི་བསྟན་བྱའི་གཙོ་བོར་གྱུར་པའི་མཐར་གྱིས་སྦྱོར་བ་ཡིན་ནོ།།
༈ སྦྱིན་པ་ཤེས་རབ་བར་དག་དང་། །ཞེས་སོགས་ཀྱི་སྐབས་སུ། སྦྱོར་བ་དང་།



མཐའ་དཔྱོད་སྨད་ཆ།
མཐར་གྱིས་སྦྱོར་བ་བཤད་པ།
(163)
མཐའ་དཔྱད་པ་གཉིས། དང་པོ་ནི། སྦྱིན་སོགས་ཆོས་བཅུ་གསུམ་གྱིས་ཟིན་པའི་ཐེག་ཆེན་གྱི་སྦྱོར་བ་
ཆོས་ཅན། མཐར་གྱིས་སྦྱོར་བ་ཡིན་ཏེ། མཁྱེན་གསུམ་གྱི་རྣམ་པ་ལ་བརྟན་པ་ཐོབ་དོན་དུ་རིམ་གྱིས་
སྒོམ་པའི་ཤེས་རབ་ཀྱིས་ཟིན་པའི་སེམས་དཔའི་རྣལ་འབྱོར་ཡིན་པའི་ཕྱིར། གཉིས་པ་ལ། ཁ་ཅིག།
སྦྱིན་སོགས་ཆོས་བཅུ་གསུམ་ལ་རིམ་གྱིས་སློབ་པའི་སེམས་དཔའི་རྣལ་འབྱོར། མཐར་གྱིས་སྦྱོར་
བའི་མཚན་ཉིད། ཟེར་བ་མི་འཐད་དེ། སྦྱིན་སོགས་ཆོས་བཅུ་གསུམ་ལ་རིམ་གྱིས་སློབ་པ་དེ་མཐར་
གྱིས་སྦྱོར་བའི་སྒོམ་ཚུལ་མ་ཡིན་པའི་ཕྱིར། དེར་ཐལ། མཐར་གྱིས་སྦྱོར་བས་མཁྱེན་གསུམ་གྱི་རྣམ་
པ་ལ་བརྟན་པ་ཐོབ་དོན་དུ་མཁྱེན་གསུམ་གྱི་རྣམ་པ་ལ་རིམ་གྱིས་སློབ་པ་དེ་མཐར་གྱིས་སྦྱོར་བའི་
སྒོམ་ཚུལ་ཡིན་པའི་ཕྱིར་ཏེ། མཚན་ཉིད་དེ་ཡི་སྦྱོར་བ་དང༌། །དེ་རབ་དེ་ཡི་གོ་རིམ་དང་། །ཞེས་སོགས་
ཀྱི་རྩ་འགྲེལ་ལས་གསལ་བར་གསུངས་པའི་ཕྱིར། ཡང་ཁ་ཅིག །མཁྱེན་གསུམ་གྱི་རྣམ་པ་ལ་བརྟན་
པ་ཐོབ་དོན་དུ་སོ་སོ་བ་དང་བསྡུས་པ་ཉིད་དུ་རྟོགས་པའི་དོན་རྣམས་གོ་རིམ་བཞིན་དུ་ཀླགས་ནས་
སྒོམ་པའི་སེམས་དཔའི་རྣལ་འབྱོར། མཐར་གྱིས་སྦྱོར་བའི་མཚན་ཉིད། ས་མཚམས་ཐེག་ཆེན་གྱི་
སྦྱོར་ལམ་དྲོད་ནས་ས་བཅུ་རྒྱུན་མཐའི་སྔ་ལོགས་བར་འཇོག་ཟེར་བ་ནང་འགལ་ཏེ། ཐེག་ཆེན་གྱི་
ཚོགས་ལམ་ཆོས་ཅན། མཁྱེན་གསུམ་གྱི་རྣམ་པ་ལ་བརྟན་པ་ཐོབ་དོན་དུ་སོ་སོ་བ་དང་བསྡུས་པ་ཉིད་
དུ་རྟོགས་པའི་དོན་རྣམས་གོ་རིམ་བཞིན་དུ་ཀླགས་ནས་སྒོམ་པའི་སེམས་དཔའི་རྣལ་འབྱོར་ཡིན་པར་
ཐལ༑ མཁྱེན་གསུམ་གྱི་རྣམ་པ་རིམ་གྱིས་སྒོམ་པའི་སེམས་དཔའི་རྣལ་འབྱོར་ཡིན་པའི་ཕྱིར། འདོད་
ན་སོང་། འདོད་ན། དེ་མཐར་གྱིས་སྦྱོར་བ་ཡིན་པར་ཐལ། འདོད་པའི་ཕྱིར། རྟགས་ཁྱབ་ཁོས།
འདོད་ན་དངོས། འདོད་ན། མཐར་གྱིས་སྦྱོར་བའི་མ་མཐའི་ས་མཚམས་ཐེག་ཆེན་གྱི་སྦྱོར་ལམ་དྲོད་
ནས་འཇོག་པ་མི་འཐད་པར་ཐལ། འདོད་པའི་ཕྱིར། ཡང་ཁ་ཅིག །མཁྱེན་གསུམ་གྱི་རྣམ་པ་རིམ་
གྱིས་སྒོམ་པའི་སེམས་དཔའི་རྣལ་འབྱོར། མཐར་གྱིས་སྦྱོར་བའི་མཚན་ཉིད། ཟེར་བ་མི་འཐད་དེ།



(164)
མཐར་གྱིས་སྦྱོར་བ་བཤད་པ།
མཐའ་དཔྱོད་སྨད་ཆ།
བྱ་རྫོགས་ཀྱི་སྐད་ཅིག་མའི་ཐུང་མཐའ་གཅིག་ལ་མཁྱེན་གསུམ་གྱི་རྣམ་པ་བརྒྱ་བདུན་ཅུ་རྩ་གསུམ་
རིམ་གྱིས་དངོས་ཡུལ་དུ་བྱེད་པའི་སེམས་དཔའི་རྣལ་འབྱོར་མཚན་ཉིད་དེ་གང་ཞིག །མཚོན་བྱ་དེ་མ་
ཡིན་པའི་ཕྱིར། དང་པོ་དེར་ཐལ། ཆོས་ཅན་དེའི་ཕྱིར། གཉིས་པ་དེར་ཐལ། མཁྱེན་གསུམ་གྱི་རྣམ་
པ་ལ་བརྟན་པ་ཐོབ་པའི་སེམས་དཔའི་རྣལ་འབྱོར་ཡིན་པའི་ཕྱིར། དེར་ཐལ། ཆོས་ཅན་དེའི་ཕྱིར།
ཡང་ཁ་ཅིག །མཁྱེན་གསུམ་གྱི་རྣམ་པ་ལ་བརྟན་པ་ཐོབ་དོན་དུ་མཁྱེན་གསུམ་གྱི་རྣམ་པ་རིམ་གྱིས་
སྒོམ་པའི་སེམས་དཔའི་རྣལ་འབྱོར། མཐར་གྱིས་སྦྱོར་བའི་མཚན་ཉིད། ཟེར་བ་མི་འཐད་དེ། །
ཐེག་ཆེན་གྱི་མཐོང་ལམ་སྡུག་བསྔལ་ཆོས་བཟོད། མཚོན་བྱ་དེ་གང་ཞིག །མཚན་ཉིད་དེ་མ་ཡིན་པའི་
ཕྱིར། ཕྱི་མ་དེར་ཐལ། མཁྱེན་གསུམ་གྱི་རྣམ་པ་དངོས་ཡུལ་དུ་བྱེད་པའི་སེམས་དཔའི་རྣལ་འབྱོར་མ་
ཡིན་པའི་ཕྱིར། རང་ལུགས། མཁྱེན་གསུམ་གྱི་རྣམ་པ་ལ་བརྟན་པ་ཐོབ་དོན་དུ་མཁྱེན་གསུམ་གྱི་རྣམ་
པ་རིམ་གྱིས་སྒོམ་པའི་ཤེས་རབ་ཀྱིས་ཟིན་པའི་སེམས་དཔའི་རྣལ་འབྱོར། མཐར་གྱིས་སྦྱོར་བའི་
མཚན་ཉིད། དབྱེ་ན། ཕར་ཕྱིན་དྲུག་གི་མཐར་གྱིས་སྦྱོར། རྗེས་དྲན་དྲུག་གི་མཐར་གྱིས་སྦྱོར། དངོས་
མེད་ངོ་བོ་ཉིད་ཀྱི་མཐར་གྱིས་སྦྱོར་དང་བཅུ་གསུམ་ཡོད། མཐར་གྱིས་སྦྱོར་བ་སྤྱིའི་ས་མཚམས་ཐེག་
ཆེན་གྱི་ཚོགས་ལམ་ཆུང་དུ་ནས་ས་བཅུ་རྒྱུན་མཐའི་སྔ་ལོགས་བར་དུ་ཡོད། སྐབས་དྲུག་པའི་བསྟན་
བྱའི་གཙོ་བོར་གྱུ ར་པའི་མཐར་གྱིས་སྦྱོར་བའི་མ་མཐའི་ས་མཚམས་ཐེག་ཆེན་གྱི་སྦྱོར་ལམ་དྲོད་
པས།
སྐ
བས་དྲུག་པ་ལས་བརྩམས་པའི་ཐལ་བའི་ཕྲེང་བ་འགའ་སོང་ངོ་།།



མཐའ་དཔྱོད་སྨད་ཆ།
སྐད་ཅིག་མའི་སྦྱོར་བ་བཤད་པ།
(165)
༄༅། །རྣམ་བཤད་སྙིང་པོ་རྒྱན་གྱི་དོན་རིགས་ལམ་བཞིན་གསལ་བར་
འཆད་པའི་ཡུམ་དོན་ཡང་གསལ་སྒྲོན་མེ་ཞེས་བྱ་བ་ལས་སྐབས་
བདུན་པའི་མཐའ་དཔྱོད་བཞུགས་སོ།།
། མཐར་གྱིས་པའི་མངོན་པར་རྟོགས་པ། ཞེས་སོགས་ཀྱི་སྐབས་སུ། མཐར་གྱིས་སྦྱོར་བའི་
རྗེས་སུ་སྐད་ཅིག་སྦྱོར་འཆད་པའི་རྒྱུ་མཚན་ཡོད་དེ། མཐར་གྱིས་སྦྱོར་ལས་སྐད་ཅིག་སྦྱོར་བ་འབྱུང་
བའི་རྒྱུ་མཚན་གྱིས་དེ་ལྟར་བཤད་པའི་ཕྱིར། མཐར་གྱིས་སྦྱོར་བ་ལས་སྐད་ཅིག་སྦྱོར་འབྱུང་སྟེ།
མཁྱེན་གསུམ་གྱི་རྣམ་པ་ལ་བརྟན་པ་ཐོབ་ཕྱིར་དུ་མཁྱེན་གསུམ་གྱི་རྣམ་པ་རིམ་གྱིས་བསྒོམ་པའི་
སེམས་དཔའི་རྣལ་འབྱོར་ལས་མཁྱེན་གསུམ་གྱི་རྣམ་པ་ལ་བརྟན་པ་ཐོབ་པའི་སེམས་དཔའི་རྣལ་
འབྱོར་འབྱུང་བའི་ཕྱིར་ཏེ། བྱ་རྫོགས་ཀྱི་སྐད་ཅིག་མའི་ཐུང་མཐའ་གཅིག་ལ་མཁྱེན་གསུམ་གྱི་རྣམ་པ་
བརྒྱ་བདུན་བཅུ་རྩ་གསུམ་དངོས་ཡུལ་དུ་བྱེད་པའི་གོ་རིམ་ངེས་ཅན་དུ་བསྒོམ་པའི་ནུས་པ་ཐོབ་པའི་
ཕྱིར་དུ་མཁྱེན་གསུམ་གྱི་རྣམ་པ་རིམ་གྱིས་བསྒོམ་པའི་སེམས་དཔའི་རྣལ་འབྱོར་ལས་བྱ་རྫོགས་ཀྱི་
སྐད་ཅིག་མའི་ཐུང་མཐའ་གཅིག་ལ་མཁྱེན་གསུམ་གྱི་རྣམ་པ་བརྒྱ་བདུན་ཅུ་རྩ་གསུམ་དངོས་ཡུལ་དུ་
བྱེད་པའི་སེམས་དཔའི་རྣལ་འབྱོར་འབྱུང་པའི་ཕྱིར། བྱང་སེམས་རྒྱུན་མཐའ་བས་དེ་ལྟར་བསྒོམ་
ནུས་པའི་རྒྱུ་མཚན་ཡོད་དེ། དེས་བསྐལ་པ་གྲངས་མེད་པ་གསུམ་དུ་མཁྱེན་གསུམ་གྱི་རྣམ་པ་རིམ་
གྱིས་གོམས་པར་བྱས་ཟིན་པའི་ཕྱིར། སྐད་ཅིག་སྦྱོར་བ་བཞི་ཡོད་དེ། རྣམ་པར་སྨིན་པ་མ་ཡིན་པའི་
སྐད་ཅིག་སྦྱོར། རྣམ་པར་སྨིན་པའི་སྐད་ཅིག་སྦྱོར། མཚན་ཉིད་མེད་པའི་སྐད་ཅིག་སྦྱོར། གཉིས་སུ་
མེད་པའི་སྐད་ཅིག་སྦྱོར་བ་རྣམས་སུ་ཡོད་པའི་ཕྱིར། སྦྱིན་པ་ལ་སོགས་རེ་རེས་ཀྱང་། །ཞེས་སོགས་
ལ༑ རྒྱུན་མཐའི་བར་ཆད་མེད་ལམ་ཆོས་ཅན། རྣམ་པར་སྨིན་པ་མ་ཡིན་པའི་སྐད་ཅིག་སྦྱོར་ཡིན་ཏེ།



(166)
སྐད་ཅིག་མའི་སྦྱོར་བ་བཤད་པ།
མཐའ་དཔྱོད་སྨད་ཆ།
བྱ་རྫོགས་ཀྱི་སྐད་ཅིག་མའི་ཐུང་མཐའ་གཅིག་ལ་ཟག་མེད་རྣམ་པར་སྨིན་པ་མ་ཡིན་པའི་ཆོས་གཅིག་
མངོན་དུ་བྱས་པ་ན་དེ་དང་རིགས་མཐུན་པའི་ཆོས་ཐམས་ཅད་མངོན་དུ་བྱེད་པའི་ནུས་པ་ཐོབ་པའི་སྒོ་
ནས་ཤེས་སྒྲིབ་ཀྱི་དངོས་གཉེན་དུ་གྱུར་པའི་སེམས་དཔའི་རྣལ་འབྱོར་ཡིན་པའི་ཕྱིར། གང་ཚེ་ཆོས་
དཀར་ཐམས་ཅད་ཀྱིས། །ཞེས་སོགས་ལ། རྒྱུན་མཐའི་བར་ཆད་མེད་ལམ་ཆོས་ཅན། རྣམ་པར་སྨིན་
པའི་སྐད་ཅིག་སྦྱོར་ཡིན་ཏེ། བྱ་རྫོགས་ཀྱི་སྐད་ཅིག་མའི་ཐུང་མཐའ་གཅིག་ལ་ཟག་མེད་རྣམ་པར་
སྨིན་པའི་ཆོས་གཅིག་མངོན་དུ་བྱས་པ་ན་དེ་དང་རིགས་མཐུན་པའི་ཆོས་ཐམས་ཅད་མངོན་དུ་བྱེད་
པའི་ནུས་པ་ཐོབ་པའི་སྒོ་ནས་ཤེས་སྒྲིབ་ཀྱི་དངོས་གཉེན་དུ་གྱུར་པའི་སེམས་དཔའི་རྣལ་འབྱོར་ཡིན་
པའི་ཕྱིར། སྦྱིན་པ་ལ་སོགས་སྤྱོད་པ་ཡིས། །ཞེས་སོགས་ལ། རྒྱུན་མཐའི་བར་ཆད་མེད་ལམ་ཆོས་
ཅན། མཚན་ཉིད་མེད་པའི་སྐད་ཅིག་སྦྱོར་ཡིན་ཏེ། སྟོང་ཉིད་མངོན་སུམ་དུ་རྟོགས་པའི་སྒོ་ནས་ཤེས་
སྒྲིབ་ཀྱི་དངོས་གཉེན་བྱེད་པའི་སེམས་དཔའི་རྣལ་འབྱོར་ཡིན་པའི་ཕྱིར། རྨི་ལམ་དང་ནི་དེ་མཐོང་
ཉིད༑ ༑ཅེས་སོགས་ལ། རྒྱུན་མཐའི་བར་ཆད་མེད་ལམ་ཆོས་ཅན། གཉིས་སུ་མེད་པའི་སྐད་ཅིག་
སྦྱོར་ཡིན་ཏེ། གཟུང་འཛིན་རྫས་གཞན་གྱིས་སྟོང་པར་མངོན་སུམ་དུ་རྟོགས་པའི་ནུས་པ་ཐོབ་པའི་སྒོ་
ནས་ཤེས་སྒྲིབ་ཀྱི་དངོས་གཉེན་དུ་གྱུར་པའི་སེམས་དཔའི་རྣལ་འབྱོར་ཡིན་པའི་ཕྱིར། ཁ་ཅིག།
མཁྱེན་གསུམ་གྱི་རྣམ་པ་བརྒྱ་བདུན་ཅུ་རྩ་གསུམ་ཅིག་ཅར་དུ་སྒོམ་པའི་སེམས་དཔའི་རྣལ་འབྱོར།
སྐད་ཅིག་སྦྱོར་གྱི་མཚན་ཉིད་ཟེར་ན་མི་འཐད་དེ། རྒྱུན་མཐའི་བར་ཆད་མེད་ལམ་གྱིས་མ་ངེས་པའི་
ཕྱིར༔ ཡང་ཁ་ཅིག །མཐར་གྱིས་སྦྱོར་པའི་སྟོབས་ལས་བྱུང་བའི་སེམས་དཔའི་རྣལ་འབྱོར་མཐར་
ཐུག་དེ་སྐད་ཅིག་སྦྱོར་གྱི་མཚན་ཉིད། ཟེར་བ་མི་འཐད་དེ། མཐར་གྱི་སྦྱོར་བའི་རྒྱུར་གྱུར་པའི་སྐད་
ཅིག་སྦྱོར་ཡོད་པའི་ཕྱིར་དང་། རྒྱུན་མཐའི་སྦྱོར་བའི་ལམ་སེམས་དཔའི་རྣལ་འབྱོར་མཐར་ཐུག་མ་
ཡིན་པའི་ཕྱིར། ཕྱི་མ་མ་གྲུབ་ན། དེ་ཆོས་ཅན། ཤེས་སྒྲིབ་ཀྱི་དངོས་གཉེན་བྱེད་པ་ཡིན་པར་ཐལ།



མཐའ་དཔྱོད་སྨད་ཆ།
སྐད་ཅིག་མའི་སྦྱོར་བ་བཤད་པ།
(16)
མ་གྲུབ་པ་དེའི་ཕྱིར། གཞན་ཡང་། དེ་ཆོས་ཅན། ཁྱོད་ལས་མཆོག་ཏུ་གྱུར་པའི་སེམས་དཔའི་རྣལ་
འབྱོར་མེད་པར་ཐལ། ཁྱོད་སེམས་དཔའི་རྣལ་འབྱོར་མཐར་ཐུག་ཡིན་པའི་ཕྱིར། འདོད་མི་ནུས་ཏེ།
རྒྱུན་མཐའི་བར་ཆད་མེད་ལམ་དེ་ཁྱོད་ལས་མཆོག་ཏུ་གྱུར་པའི་སེམས་དཔའི་རྣལ་འབྱོར་ཡིན་པའི་
ཕྱིར༑ ཁོ་ན་རེ། སེམས་དཔའི་རྣལ་འབྱོར་མཐར་ཐུག་སྐད་ཅིག་དང་པོ་ཆོས་ཅན། ཁྱོད་ལས་ལྷག་
པའི་སེམས་དཔའི་རྣལ་འབྱོར་མེད་པར་ཐལ། ཁྱོད་སེམས་དཔའི་རྣལ་འབྱོར་མཐར་ཐུག་ཡིན་པའི་
ཕྱིར། འདོད་ན་དེ་ཡོད་པར་ཐལ། སེམས་དཔའི་རྣལ་འབྱོར་མཐར་ཐུག་སྐད་ཅིག་གཉིས་པ་དེ་ཁྱོད་
ལས་མཆོག་ཏུ་གྱུར་པའི་སེམས་དཔའི་རྣལ་འབྱོར་ཡིན་པའི་ཕྱིར་ན། མ་གྲུབ་སྟེ། རྣམ་མཁྱེན་སྐད་
ཅིག་གཉིས་པ་དེ་རྣམ་མཁྱེན་སྐད་ཅིག་དང་པོ་ལས་མཆོག་ཏུ་གྱུར་པའི་ཆོས་སྐུ་མ་ཡིན་པའི་ཕྱིར།
དེར་ཐལ། རྣམ་མཁྱེན་སྐད་ཅིག་གཉིས་པ་ལ་གནས་པའི་སངས་རྒྱས་འཕགས་པ་དེ་རྣམ་མཁྱེན་
སྐད་ཅིག་དང་པོ་ལ་གནས་པའི་སངས་རྒྱས་འཕགས་པ་ལས་མཆོག་ཏུ་གྱུར་པའི་དེ་མ་ཡིན་པའི་ཕྱིར་
ཏེ༑ མཛོད་ལས། སངས་རྒྱས་ཐམས་ཅད་ཚོགས་དང་ནི། །ཆོས་སྐུ་འགྲོ་བའི་དོན་སྤྱོད་པ། །མཉམ་
པ་ཉིད་དེ་ཞེས་གསུངས་པའི་ཕྱིར། འོ་ན། རྣམ་བཤད་ལས། སྐད་ཅིག་སྦྱོར་སེམས་དཔའི་རྣལ་
འབྱོར་མཐར་ཐུག་ཏུ་གསུངས་པ་ཇི་ལྟར་ཡིན་ཞེ་ན། དེའི་སྐྱོན་མེད་དེ། སེམས་དཔའི་རྣལ་འབྱོར་
མཐར་ཐུག་ཡིན་ན། སྐད་ཅིག་སྦྱོར་ཡིན་དགོས་པ་ལ་དགོངས་པའི་ཕྱིར། ཡང་ཁ་ཅིག །མཁྱེན་
གསུམ་གྱི་རྣམ་པ་ཐམས་ཅད་དུས་སྐད་ཅིག་མ་གཅིག་ལ་སྒོམ་པར་ནུས་པའི་སློབ་ལམ། སྐད་ཅིག་
སྦྱོར་གྱི་མཚན་ཉིད་ཟེར་བ་མི་འཐད་དེ། སྐད་ཅིག་སྦྱོར་ཡིན་ན་སློབ་ལམ་ཡིན་པས་མ་ཁྱབ་པའི་ཕྱིར།
དེར་ཐལ། ཉན་ཐོས་དགྲ་བཅོམ་པའི་རྟོགས་པ་སྔོན་སོང་གི་བྱང་སེམས་རྒྱུན་མཐའི་མཁྱེན་པ་ཡོད་
བའི་ཕྱིར། རང་ལུགས་ནི། བྱ་རྫོགས་ཀྱི་སྐད་ཅིག་མའི་ཐུང་མཐའ་གཅིག་ལ་མཁྱེན་གསུམ་གྱི་རྣམ་
པ་བརྒྱ་བདུན་ཅུ་རྩ་གསུམ་དངོས་ཡུལ་དུ་བྱེད་པའི་ནུས་པ་ཐོབ་པའི་སེམས་དཔའི་རྣལ་འབྱོར་དེ་སྐད་



(168)
སྐད་ཅིག་མའི་སྦྱོར་བ་བཤད་པ།
མཐའ་དཔྱོད་སྨད་ཆ།
ཅིག་སྦྱོར་གྱི་མཚན་ཉིད། དེ་ལ་དབྱེ་ན། རྣམ་པར་སྨིན་པ་མ་ཡིན་པའི་སྐད་ཅིག་སྦྱོར། །རྣམ་པར་
སྨིན་པའི་སྐད་ཅིག་སྦྱོར། །མཚན་ཉིད་མེད་པའི་སྐད་ཅིག་སྦྱོར། གཉིས་སུ་མེད་པའི་སྐད་ཅིག་སྦྱོར་
དང་བཞི། བྱ་རྫོགས་ཀྱི་སྐད་ཅིག་མའི་ཐུང་མཐའ་གཅིག་ལ། ཟག་མེད་རྣམ་པར་སྨིན་པ་མ་ཡིན་པའི་
ཆོས་གཅིག་མངོན་དུ་བྱས་པ་ན། དེ་དང་རིགས་མཐུན་པའི་ཆོས་ཐམས་ཅད་མངོན་དུ་བྱེད་པའི་ནུས་
པ་ཐོབ་པའི་སྒོ་ནས་ཤེས་སྒྲིབ་ཀྱི་དངོས་གཉེན་དུ་གྱུར་པའི་སེམས་དཔའི་རྣལ་འབྱོར། ཟག་མེད་རྣམ་
པར་སྨིན་པ་མ་ཡིན་པའི་སྐད་ཅིག་སྦྱོར་གྱི་མཚན་ཉིད། བྱ་རྫོགས་ཀྱི་སྐད་ཅིག་མའི་ཐུ ང་མཐའ་
གཅིག་ལ་ཟག་མེད་རྣམ་པར་སྨིན་པའི་ཆོས་གཅིག་མངོན་དུ་བྱས་པ་ན་དེ་དང་རིགས་མཐུན་པའི་
ཆོས་ཐམས་ཅད་མངོན་དུ་བྱེད་པའི་ནུས་པ་ཐོབ་པའི་སྒོ་ནས་ཤེས་སྒྲིབ་ཀྱི་དངོས་གཉེན་དུ་གྱུར་པའི་
སེམས་དཔའི་རྣལ་འབྱོར་དེ། རྣམ་པར་སྨིན་པའི་སྐད་ཅིག་སྦྱོར་གྱི་མཚན་ཉིད། སྟོང་ཉིད་མངོན་སུམ་
དུ་རྟོགས་པའི་ཤེས་སྒྲིབ་ཀྱི་དངོས་གཉེན་དུ་གྱུར་བའི་སེམས་དཔའི་རྣལ་འབྱོར་དེ། མཚན་ཉིད་མེད་
པའི་སྐད་ཅིག་སྦྱོར་གྱི་མཚན་ཉིད། གཟུང་འཛིན་རྫས་གཞན་གྱི་སྟོང་པར་མངོན་སུམ་དུ་རྟོགས་པའི་
ནུས་པ་ཐོབ་པའི་སྒོ་ནས་ཤེས་སྒྲིབ་ཀྱི་དངོས་གཉེན་དུ་གྱུར་པའི་སེམས་དཔའི་རྣལ་འབྱོར་དེ། གཉིས་
སུ་མེད་པའི་སྐད་ཅིག་མའི་སྦྱོར་བའི་མཚན་ཉིད། ཁ་ཅིག །སྐད་ཅིག་སྦྱོར་བ་ཡིན་ན། སྐད་ཅིག་སྦྱོར་
བ་བཞི་པོ་གང་རུང་ཡིན་པས་ཁྱབ། ཟེར་བ་མི་འཐད་དེ། རྒྱུན་མཐའི་སྦྱོར་བའི་ལམ་དེ་སྐད་ཅིག་སྦྱོར་
བ་ཡིན་པ་གང་ཞིག །སྐད་ཅིག་སྦྱོར་བ་བཞི་པོ་གང་རུང་མ་ཡིན་པའི་ཕྱིར། དང་པོ་དེར་ཐལ། ཐབས་
མཁས་ཀྱི་སྦྱོར་བ་དེ་སྐད་ཅིག་སྦྱོར་གྱི་དངོས་རྒྱུ་ཡིན་པའི་ཕྱིར། གཉིས་པ་དེར་ཐལ། སྐད་ཅིག་སྦྱོར་
བ་བཞི་པོ་གང་རུང་ཡིན་ན། རྒྱུན་མཐའི་བར་ཆད་མེད་ལམ་ཡིན་དགོས་པའི་ཕྱིར། དེ་ལ་བརྟེན་ནས་
གཉིས་སུ་མེད་པའི་སྐད་ཅིག་སྦྱོར་གྱིས་གཟུང་འཛིན་རྫས་གཞན་གྱིས་སྟོང་པར་མངོན་སུམ་དུ་རྟོགས་
ཟེར་བའང་ཁེགས་ཏེ། སློབ་ལམ་ན་བློ་གཅིག་གིས་བདེན་གཉིས་དུས་ཅིག་ཅར་དུ་མངོན་སུམ་དུ་



མཐའ་དཔྱོད་སྨད་ཆ།
སྐད་ཅིག་མའི་སྦྱོར་བ་བཤད་པ།
(169)
རྟོགས་པ་མེད་པའི་ཕྱིར། དེ་ལྟར་འདོད་བཞིན་དུ་རྒྱུན་མཐའི་བར་ཆད་མེད་ལམ་ལ་གནས་པའི་
སེམས་དཔའི་རྒྱུད་ལ་གཟུང་འཛིན་རྫས་གཞན་གྱིས་སྟོང་པར་མངོན་སུམ་དུ་རྟོགས་པའི་ཡེ་ཤེས་ཡོད་
པར་འདོད་པ་ནང་འགལ་ཏེ། དེ་ཡོད་ན། དེ་སྐད་ཅིག་སྦྱོར་བ་ཡིན་དགོས་པའི་ཕྱིར་ཏེ། དེ་ཡིན་ན། དེ་
གཉིས་སུ་མེད་པའི་སྐད་ཅིག་སྦྱོར་ཡིན་དགོས་པའི་ཕྱིར། རང་གི་ལུགས་ནི། སྐད་ཅིག་སྦྱོར་བཞི་པོ་
ངོ་བོ་གཅིག་ལ་ལྡོག་པས་ཕྱེ་བ་ཡིན་ཏེ། ཡོན་ཏན་གྱི་རིགས་མངོན་དུ་བྱེད་ཚུལ་གྱི་ཆ་ནས་དང་པོ་
གཉིས་དང༌། ཡུལ་མངོན་སུམ་དུ་རྟོགས་ཚུལ་གྱི་སྒོ་ནས་ཕྱི་མ་གཉིས་བཞག་པའི་ཕྱིར། འགྲེལ་པར།
དེ་ཡང་མཚན་ཉིད་ཀྱི་རྣམ་པ་བཞི་ཡིན་པས། ཞེས་གསུངས་པའི་ཕྱིར། སྐབས་བདུན་པའི་མཐའ་ལེགས་པར་
དཔྱད་ཟིན་ཏོ།། །།



(170)
འབྲས་བུ་ཆོས་སྐུ་སྤྱི་བཤད།
མཐའ་དཔྱོད་སྨད་ཆ།
༄༅། །རྣམ་བཤད་སྙིང་པོ་རྒྱན་གྱི་དོན་རིགས་ལམ་བཞིན་གསལ་བར་འཆད་པའི་
ཡུམ་དོན་ཡང་གསལ་སྒྲོན་མེ་ཞེས་བྱ་བ་ལས་སྐབས་བརྒྱད་པའི་
མཐའ་དཔྱོད་བཞུགས་སོ། །
། སྐད་ཅིག་མ་གཅིག་པའི་མངོན་པར་རྫོགས་པའི་བྱང་ཆུབ་པ་རྣམ་པར་བསྒོམ་པའི་སྐད་
ཅིག་མ་གཉིས་པ་ལ་ཆོས་ཀྱི་སྐུར་མངོན་པར་རྫོགས་པར་བྱང་ཆུབ་པ་ཡིན་ཏེ། དེ་ཡང་ངོ་བོ་ཉིད་སྐུ་ལ་
སོགས་པའི་དབྱེ་བས་རྣམ་པ་བཞི་ཡིན་པས། ཞེས་པའི་སྐབས་སུ། སྦྱོར་བ་འགོད་པ་དང་། མཐའ་
དཔྱད་པ་གཉིས། དང་པོ་ནི། སྐད་ཅིག་སྦྱོར་བ་བཤད་པའི་རྗེས་སུ་འབྲས་བུ་ཆོས་སྐུ་འཆད་པའི་རྒྱུ་
མཚན་ཡོད་དེ། དངོས་པོ་བརྒྱད་ཀྱི་ནང་ནས་འབྲས་བུ་ཆོས་སྐུ་བཤད་བྱར་ལུས་པའི་ཕྱིར་དང་། ཆོས་
སྐུ་དེ་སྐད་ཅིག་སྦྱོར་བ་སྒོམ་སྟོབས་ཀྱིས་ཐོབ་པའི་རྒྱུ་མཚན་གྱིས་དེ་ལྟར་བཤད་པའི་ཕྱིར། ཆོས་སྐུ་
ལ་བཞི་ཡོད་དེ། ངོ་བོ་ཉིད་སྐུ། ཡེ་ཤེས་ཆོས་སྐུ། ལོངས་སྐུ། སྤྲུལ་སྐུ་རྣམས་སུ་ཡོད་པའི་ཕྱིར། གཉིས་
པ་ལ་ཁ་ཅིག །སྦྱོར་བཞི་སྒོམ་སྟོབས་ཀྱིས་ཐོབ་པའི་འབྲས་བུ་མཐར་ཐུག །ཆོས་སྐུའི་མཚན་ཉིད་
ཟེར་བ་མི་འཐད་དེ། སྦྱོར་བཞི་སྒོམ་པའི་སྔ་རོལ་ཀྱི་དུས་སུ་ཆོས་སྐུ་ཡོད་པའི་ཕྱིར། རང་ལུགས།
རང་ཐོབ་བྱེད་ཀྱི་ཐབས་སུ་གྱུར་པའི་སྦྱོར་བཞི་སྒོམ་སྟོབས་ཀྱིས་ཐོབ་པའི་འབྲས་བུ་མཐར་ཐུག།
འབྲས་བུ་ཆོས་སྐུའི་མཚན་ཉིད། དེ་གྲུབ་པའི་དུས་མཚམས་ལ་ཁ་ཅིག །རྒྱུན་མཐའི་བར་ཆད་མེད་
ལམ་གྱིས་ཆོས་ཉིད་ལ་མཉམ་པར་བཞག་བཞིན་པའི་ངང་ནས་ཤེས་བྱ་ཇི་སྙེད་པ་མངོན་སུ མ་དུ་
གཟིགས་མ་ཐག་པའི་ཚེ། རྣམ་མཁྱེན་སྐད་ཅིག་དང་པོ་གྲུབ། དེའི་རྗེས་སུ་ལོངས་སྐུ་དང་དེ་དང་
དངོས་རྒྱུ་ཚོགས་པ་གཅིག་ལ་རག་ལས་ཀྱི་འབྲེལ་བ་གྲུབ་པའི་སྤྲུལ་སྐུ་གྲུབ་པ་ཡིན་ཞེས་ཟེར། འོ་ན། །
རྒྱུན་མཐའི་བར་ཆད་མེད་ལམ་དེ་རྣམ་མཁྱེན་སྐད་ཅིག་དང་པོའི་དངོས་ཀྱི་ཉེར་ལེན་མ་ཡིན་པར་
ན



མཐའ་དཔྱོད་སྨད་ཆ།
འབྲས་བུ་ཆོས་སྐུ་སྤྱི་བཤད།
(171)
ཐལ༑ རྒྱུན་མཐའི་བར་ཆད་མེད་ལམ་ལ་གནས་པའི་སེམས་དཔའི་མཚན་དཔེས་སྤྲས་པའི་སྐུ་དེ།
རང་འབྲས་ལོངས་སྐུའི་མཚན་དཔེའི་དངོས་རྒྱུ་མ་ཡིན་པའི་ཕྱིར། མ་གྲུབ་ན་སོང་། དེར་ཐལ།
དེ་གཉིས་ཀྱི་བར་དུ་རྣམ་མཁྱེན་སྐད་ཅིག་དང་པོས་ཆོད་པའི་ཕྱིར། དེར་ཐལ། བྱང་སེམས་རྒྱུན་
མཐའི་བར་ཆད་མེད་ལམ་པས་རྣམ་མཁྱེན་སྐད་ཅིག་དང་པོ་ཐོབ་པའི་ཚེ། དེའི་མཚན་དཔེས་སྤྲས་
པའི་སྐུ་ལོངས་སྐུའི་མཚན་དཔེས་སྤྲས་པའི་སྐུར་མ་སོང་བའི་ཕྱིར། དེར་ཐལ། རྩ་བའི་དམ་བཅའ་
དེའི་ཕྱིར། གཞན་ཡང་རྣམ་མཁྱེན་སྐད་ཅིག་དང་པོ་ལ་གནས་པའི་ལོངས་སྐུ་མེད་པར་ཐལ། དམ་
བཅའ་དེའི་ཕྱིར། འདོད་ན། དེ་ལ་གནས་པའི་སངས་རྒྱས་འཕགས་པ་མེད་པར་ཐལ། དེ་ལ་གནས་
པའི་གཟུགས་སྐུ་མེད་པའི་ཕྱིར། དེར་ཐལ། དེ་ལ་གནས་པའི་ལོངས་སྐུ་མེད་པ་གང་ཞིག །སྤྲུལ་སྐུ་
ཡང་མེད་པའི་ཕྱིར། རྟགས་ཁས། རྩ་བར་འདོད་ན། རྣམ་མཁྱེན་སྐད་ཅིག་དང་པོ་རྒྱུད་ལྡན་གྱི་གང་
ཟག་མེད་པར་ཐལ། འདོད་པའི་ཕྱིར། ཁ་ཅིག །རྣམ་མཁྱེན་སྐད་ཅིག་དང་པོ་ལ་གནས་པའི་ལོངས་
སྐུ་ཡོད་ཀྱང་། དེ་ལ་གནས་པའི་སྤྲུལ་སྐུ་མེད་དེ། སྤྲུལ་སྐུ་ཡིན་ན་རང་སྤྲུལ་པ་པོ་ལོངས་སྐུས་སྤྲུལ་
དགོས་པའི་ཕྱིར། དེར་ཐལ། མཆོག་གི་སྤྲུལ་སྐུ་ཡིན་ན་རང་སྤྲུལ་པ་པོ་ལོངས་སྐུས་སྤྲུལ་དགོས་པའི་
ཕྱིར་ན་མ་ཁྱབ། འོ་ན། རྣམ་བཤད་ལས། ལོངས་སྐུས་བདག་རྐྱེན་བྱས་ནས་མཛད་པ་བཅུ་གཉིས་ཀྱི་
སྒོ་ནས་གདུལ་བྱ་རྗེས་སུ་འཛིན་པའི་མཆོག་གི་སྤྲུལ་པའི་སྐུ་དེའི་ཚེ་ཚོགས་པ་གཅིག་ཏུ་མེད་ཀྱང་།
སངས་རྒྱས་ཀྱི་སྤྲུལ་པའི་སྐུའི་བྱེ་བྲག་འགའ་ཞིག་ལོངས་སྤྱོད་རྫོགས་པའི་སྐུ་དང་དངོས་རྒྱུ་ཚོགས་པ་
ཚར་གཅིག་ལ་རག་ལས་ཀྱི་འབྲེལ་བ་གྲུབ་པའི་ཚུལ་དུ་ཐོབ་པ་ཤེས་པར་བྱའོ། །ཞེས་གསུངས་པ་མི་
འཐད་པར་ཐལ། ལོངས་སྐུ་ཐོག་མར་གྲུབ་པའི་ཚེ་དེ་དང་དངོས་རྒྱུ་ཚོགས་པ་གཅིག་ལ་རག་ལས་ཀྱི་
སྤྲུལ་སྐུ་གྲུབ་པར་མ་ངེས་པའི་ཕྱིར། མ་གྲུབ་ན་སོང་། དེར་ཐལ། རྣམ་མཁྱེན་སྐད་ཅིག་དང་པོ་ལ་
གནས་པའི་ལོངས་སྐུ་མེད་པའི་ཁྱད་པར་འཐད་པའི་ཕྱིར། ཁོ་ན་རེ། རྣམ་མཁྱེན་སྐད་ཅིག་དང་པོ་ལ་



(172)
འབྲས་བུ་ཆོས་སྐུ་སྤྱི་བཤད།
མཐའ་དཔྱོད་སྨད་ཆ།
1དུས
གནས་པའི་མཆོག་གི་སྤྲུལ་སྐུ་ཡོད་པར་ཐལ། དེ་ལ་གནས་པའི་སྤྲུལ་སྐུ་ཡོད་པའི་ཕྱིར། ཟེར་ན་མ་
ཁྱབ༑ ཁ་ཅིག །འདོད་པ་ཡིན་ཏེ། མཆོག་གི་སྤྲུལ་སྐུའི་རྒྱུད་ཀྱི་རྣམ་མཁྱེན་སྐད་ཅིག་དང་པོ་དེ།
རྣམ་མཁྱེན་སྐད་ཅིག་དང་པོ་ཡིན་པའི་ཕྱིར། དེར་ཐལ། དེའི་རྒྱུད་ཀྱི་རྣམ་མཁྱེན་སྐད་ཅིག་དང་པོ་
ཡོད་པའི་ཕྱིར་ན། མ་ཁྱབ་ཅིང་། དེའི་རྒྱུད་ལ་རྣམ་མཁྱེན་སྐད་ཅིག་དང་པོ་ཡོད་པའི་ཕྱིར་ན། རྟགས་
མ་གྲུབ་ཀྱི་ལན་བྱེད་དོ། །ཁ་ཅིག །རྣམ་མཁྱེན་སྐད་ཅིག་དང་པོ་ལ་གནས་པའི་སྤྲུལ་སྐུ་ཡོད་པའི་སྒྲུབ་
བྱེད་འདི་ལྟར་སྨྲ་སྟེ། དེ་ཡོད་པར་ཐལ། རྣམ་མཁྱེན་སྐད་ཅིག་དང་པོ་ལ་གནས་པའི་སངས་རྒྱས་
འཕགས་པ་དང་། སྤྲུལ་སྐུའི་གཞི་མཐུན་ཡོད་པའི་ཕྱིར། དེར་ཐལ། དེ་ལ་གནས་པའི་སངས་རྒྱས་
འཕགས་པའི་ཆེད་དུ་བྱ་བའི་གདུལ་བྱར་གྱུར་པའི་ཐེག་ཆེན་གྱི་རིགས་ཅན་ཡོད་པའི་ཕྱིར། དེར་ཐལ།
དེ་ལ་གནས་པའི་སངས་རྒྱས་འཕགས་པས་གདུལ་བྱ་རིགས་ཅན་གསུམ་ལ་ཆོས་འཁོར་བསྐོར་བ་
ཡོད་པའི་ཕྱིར། དེར་ཐལ། རྣམ་མཁྱེན་སྐད་ཅིག་དང་པོ་དེ་རང་གི་སྲས་སུ་གྱུར་པའི་སངས་རྒྱས་
འཕགས་པས་གདུལ་བྱ་རིགས་ཅན་གསུམ་ལ་ཆོས་འཁོར་བསྐོར་བའི་བདག་རྐྱེན་བྱེད་པའི་ཕྱིར་ན།
འདིར་མ་ཁྱབ། འོ་ན། རྣམ་མཁྱེན་སྐད་ཅིག་དང་པོ་ལ་གནས་པའི་སངས་རྒྱས་འཕགས་པ་དེ། འོག་
མིན་སྟུག་པོ་བཀོད་པའི་རྟེན་ཅན་ཡིན་པར་ཐལ། བྱང་སེམས་རྒྱུན་མཐའ་བ་དེ་འོག་མིན་སྟུག་པོ་
བཀོད་པའི་རྟེན་ཅན་ཡིན་པའི་ཕྱིར། དེར་ཐལ། དེ་འོག་མིན་གྱི་རྟེན་ཅན་གང་ཞིག །གཟུགས་སུ་ཉེར་
འགྲོའི་ཕྱིར་མི་འོངས་གནས་ཐམས་ཅད་དུ་འཆི་འཕོ་བ་སྐྱེ་བ་ལེན་པའི་འོག་མིན་གྱི་རྟེན་ཅན་མ་ཡིན་
པའི་ཕྱིར། འདོད་ན་སོང་། འདོད་ན། འོག་མིན་སྟུག་པོ་བཀོད་པའི་རྟེན་ཅན་གྱི་ཉན་ཐོས་ཀྱི་རིགས་ཅན་
དང་རང་རྒྱལ་གྱི་རིགས་ཅན་ཡོད་པར་ཐལ། འདོད་པ་གང་ཞིག །དེ་ལ་གནས་པའི་སངས་རྒྱས་འཕགས་
པས་གདུལ་བྱ་རིགས་ཅན་གསུམ་ལ་ཆོས་འཁོར་བསྐོར་བའི་ཕྱིར། རྟགས་གཉིས་ཀ་ཁས། ལན་མེད་དོ།།
གཞན་ཡང༌། རྣམ་མཁྱེན་སྐད་ཅིག་དང་པོའི་འབྲས་བུར་གྱུར་པའི་སངས་རྒྱས་འཕགས་པ་ཡིན་ན་



མཐའ་དཔྱོད་སྨད་ཆ།
འབྲས་བུ་ཆོས་སྐུ་སྤྱི་བཤད།
(173)
རྣམ་མཁྱེན་སྐད་ཅིག་དང་པོ་ལ་གནས་པའི་སངས་རྒྱས་འཕགས་པ་ཡིན་དགོས་པར་ཐལ། རྣམ་
མཁྱེན་སྐད་ཅིག་དང་པོ་དེས་རང་གི་སྲས་སུ་གྱུར་པའི་སངས་རྒྱས་འཕགས་པས་གདུལ་བྱ་རིགས་
ཅན་གསུམ་ལ་ཆོས་འཁོར་བསྐོར་བའི་བདག་རྐྱེན་བྱེད་ན། རྣམ་མཁྱེན་སྐད་ཅིག་དང་པོ་ལ་གནས་
པའི་སངས་རྒྱས་འཕགས་པས་གདུལ་བྱ་རིགས་ཅན་གསུམ་ལ་ཆོས་འཁོར་བསྐོར་བ་ཡོད་དགོས་
པའི་ཕྱིར། རྟགས་ཁས། འདོད་མི་ནུས་ཏེ། རྣམ་མཁྱེན་སྐད་ཅིག་གཉིས་པ་ལ་གནས་པའི་སངས་
རྒྱས་འཕགས་པས་མ་ངེས་པའི་ཕྱིར། ཡང་ཁོ་ན་རེ། རྣམ་མཁྱེན་སྐད་ཅིག་དང་པོ་ལ་གནས་པའི་
སྤྲུལ་སྐུ་མེད་པར་ཐལ། དེ་ལ་གནས་པའི་སངས་རྒྱས་འཕགས་པ་ལོངས་སྐུ་ཡིན་པའི་ཕྱིར། དེར་
ཐལ༑ དེས་ལོངས་སྐུ་མངོན་དུ་བྱས་པའི་ཚེ་ན་ལོངས་སྐུ་ཡིན་པ་གང་ཞིག །དེས་ལོངས་སྐུ་མངོན་དུ་
བྱས་པའི་ཕྱིར། ཕྱི་མ་དེར་ཐལ། དེས་སྐུ་བཞི་མངོན་དུ་བྱས་པའི་ཕྱིར། དེར་ཐལ། བྱང་སེམས་རྒྱུན་
མཐའ་བས་སྐུ་བཞི་ཅིག་ཅར་དུ་མངོན་དུ་བྱེད་པའི་ཕྱིར། རྟགས་དང་པོ་དེར་ཐལ། དེས་ལོངས་སྐུ་
མངོན་དུ་བྱས་པའི་ཚེ་ལོངས་སྐུ་མངོན་དུ་བྱས་པའི་ཕྱིར་ན་མ་ཁྱབ། འོ་ན། ལོངས་སྐུ་མངོན་དུ་བྱས་
ན་ལོངས་སྐུ་ཡིན་དགོས་པར་ཐལ། ཁྱོད་ཀྱི་དེ་ལ་ཁྱབ་པ་ཡོད་པའི་ཕྱིར། འདོད་ན། མཆོག་གི་སྤྲུལ་
སྐུ་ཆོས་ཅན། དེར་ཐལ། དེའི་ཕྱིར། ཁ་ཅིག །བྱང་སེམས་རྒྱུན་མཐའ་བ་དེས་རྣམ་མཁྱེན་སྐད་ཅིག་
དང་པོ་མངོན་དུ་བྱས་པའི་ཚེ་དེས་ལོངས་སྐུ་མངོན་དུ་བྱེད་ཅེས་སྨྲ་བ་མི་འཐད་དེ། ལོངས་སྐུས་ལོངས་
སྐུ་མངོན་དུ་མི་བྱེད་པའི་ཕྱིར། མ་གྲུབ་ན། ལོངས་སྐུ་འཚང་རྒྱུ་བར་ཐལ་ལོ། །འདིས་མཚོན་ནས་བྱང་
སེམས་རྒྱུན་མཐའ་བ་དེས་རང་གི་སྐད་ཅིག་གཉིས་པར་ཆོས་སྐུ་མངོན་དུ་བྱེད་ཟེར་བའང་མི་འཐད་
པར་ཤེས་པར་བྱའོ། །རང་ལུགས་ནི། རྒྱུན་མཐའི་བར་ཆད་མེད་ལམ་གྱིས་དེ་བཞིན་ཉིད་ལ་མངོན་
སུམ་དུ་མཉམ་པར་བཞག་པ་ན། ཤེས་བྱ་ཇི་སྙེད་པའི་རྣམ་པ་ཅུང་ཟད་ཀྱང་མི་འཆར་ཏེ། དེའི་ཚེ་
བདེན་གཉིས་ངོ་བོ་ཐ་དད་དུ་འཛིན་པའི་དྲི་མ་ཟད་པར་མ་སྤངས་པའི་ཕྱིར། ཁྱབ་སྟེ། རྣམ་བཤད་



(174)
འབྲས་བུ་ཆོས་སྐུ་སྤྱི་བཤད།
མཐའ་དཔྱོད་སྨད་ཆ།
ལས༑ ས་བཅུ་རྒྱུན་གྱི་ཐ་མའི་བར་ཆད་མེད་ལམ་དེ་ཉིད། དེ་བཞིན་ཉིད་ལ་ཆུ་ལ་ཆུ་བཞག་ཏུ་མཉམ་
པར་བཞག་བཞིན་པ་ན། བར་ཆད་མེད་ལམ་གྱི་དུས་དེའི་ཚེ་མཉམ་གཞག་དེའི་གཟིགས་ངོ་ན་ཤེས་
བྱ་ཇི་སྙེད་པའི་རྣམ་པ་ཅུང་ཟད་ཀྱང་མི་འཆར་ཏེ། བདེན་གཉིས་ངོ་བོ་ཐ་དད་དུ་འཛིན་པའི་དྲི་མ་ཟད་
པར་མ་སྤངས་པའི་ཕྱིར། ཞེས་གསུངས་པའི་ཕྱིར། བར་ཆད་མེད་ལམ་དེ་ཆོས་ཉིད་ལ་མངོན་སུམ་དུ་
མཉམ་པར་བཞག་པའི་སྐད་ཅིག་གཉིས་པ་ལ་ཤེས་བྱ་ཇི་སྙེད་པ་ཐམས་ཅད་ལག་མཐིལ་དུ་སྐྱུ་རུ་ར་
བཞག་པ་ལྟར་མངོན་སུམ་དུ་གཟིགས་པའི་རྣམ་གྲོལ་ལམ་སྐྱེས་པའི་ཚེ། འབྲས་བུ་ཆོས་སྐུ་མངོན་དུ་
བྱས་པར་འཇོག་སྟེ། རྣམ་བཤད་ལས། དེ་ནས་སྐད་ཅིག་གཉིས་པ་ལ་རྣམ་གྲོལ་ལམ་སྐྱེས་པའི་ཚེ།
ཤེས་བྱ་ཇི་ལྟ་བ་ལ་གཉིས་སྣང་ནུབ་ནས་ཆུ་ལ་ཆུ་བཞག་ཏུ་སོང་བ་དེའི་གཟིགས་པའི་ངོར། ཤེས་བྱ་
ཇི་སྙེད་པ་ཐམས་ཅད་ལག་མཐིལ་དུ་སྐྱུ་རུ་ར་བཞག་པ་ལྟར་མངོན་སུམ་དུ་གཟིགས་པ་དེའི་ཚེ། ཤེས་
སྒྲིབ་ཟད་པར་སྤངས་པ་དང་། ཡང་དག་པའི་མཐའ་མངོན་དུ་བྱས་པ་དང་། ཆོས་ཀྱི་སྐུ་མངོན་དུ་བྱས་
པ་དང་། ཆོས་ཐམས་ཅད་རྣམ་པ་ཐམས་ཅད་དུ་མངོན་པར་རྫོགས་པར་བྱང་ཆུབ་པ་ཞེས་བྱའོ། །ཞེས་
གསུངས་པའི་ཕྱིར། ཁ་ཅིག །གསུང་འདི་རྣམས་ལ་དཔག་ནས་ཇི་ལྟ་བ་མཁྱེན་པའི་རྣམ་མཁྱེན་གྱིས་
ཇི་ལྟ་བ་གཟིགས་པའི་གཟིགས་ངོར་ཇི་སྙེད་པ་གཟིགས་པ་དང་། ཇི་སྙེད་པ་མཁྱེན་པའི་རྣམ་མཁྱེན་
གྱིས་ཇི་སྙེད་པ་གཟིགས་པའི་གཟིགས་ངོར་ཇི་ལྟ་བ་གཟིགས་ཞེས་ཟེར་བ་མི་འཐད་དེ། ཇི་ལྟ་བ་
མཁྱེན་པའི་རྣམ་མཁྱེན་ཇི་ལྟ་བ་ལ་ལྟོས་ཏེ། ཇི་སྙེད་པ་འཇལ་བྱེད་ཀྱི་ཚད་མར་མ་སོང་། ཇི་སྙེད་པ་
མཁྱེན་པའི་རྣམ་མཁྱེན་ཇི་སྙེད་པ་ལ་ལྟོས་ཏེ། ཇི་ལྟ་བ་འཇལ་བྱེད་ཀྱི་ཚད་མར་མ་སོང་བའི་ཕྱིར།
གཞན་ཡང་། དམ་བཅའ་དེ་མི་འཐད་དེ། ཇི་ལྟ་བ་མཁྱེན་པའི་རྣམ་མཁྱེན་གྱིས་ཕུང་པོ་སོགས་ཀྱི་ཆོས་
ཉིད་གཟིགས་པའི་གཟིགས་ངོར་ཕུང་སོགས་མ་གཟིགས་པའི་ཕྱིར། དེར་ཐལ། དེས་དེ་གཟིགས་
པའི་གཟིགས་ངོར་ཕུང་སོགས་མ་གྲུབ་པའི་ཕྱིར། དེས་དེ་གཟིགས་པའི་གཟིགས་ངོར་ཕུང་སོགས་མ་



མཐའ་དཔྱོད་སྨད་ཆ།
འབྲས་བུ་ཆོས་སྐུ་སྤྱི་བཤད།
(175)
གྲུབ་པ་ཕུང་སོགས་ཀྱི་དེ་ཁོ་ན་ཉིད་ཡིན་པ། འཇུག་པའི་རྣམ་བཤད་ལས་གསུངས་པའི་ཕྱིར། ཁོ་ན་
རེ༑ ཇི་ལྟ་བ་མཁྱེན་པའི་རྣམ་མཁྱེན་གྱི་ཇི་ལྟ་བ་གཟིགས་པའི་གཟིགས་ངོར་ཇི་སྙེད་པ་གཟིགས་པར་
ཐལ༑ རྣམ་མཁྱེན་གྱིས་ཇི་སྙེད་པ་གཟིགས་པའི་གཟིགས་ངོར་ཇི་ལྟ་བ་གཟིགས་པའི་ཕྱིར། དེར་
ཐལ༑ རྣམ་མཁྱེན་གྱི ས་ཇི་ལྟ་བ་དང་ཇི་སྙེད་པ་གཉིས་ཀ་གཟིགས་པའི་གཟིགས་ངོར་ཇི་ལྟ་བ་
གཟིགས་པའི་ཕྱིར། དེར་ཐལ། དེས་དེ་གཉིས་ཀ་གཟིགས་པའི་གཟིགས་ངོར་དེ་གཉིས་ཀ་གཟིགས་
པའི་ཕྱིར་ན་མ་ཁྱབ་སྟེ། འོ་ན། རྣམ་མཁྱེན་དེ་ཇི་ལྟ་བ་དང་ཇི་སྙེད་པ་གཉིས་ཀ་ལ་ལྟོས་ནས་ཇི་ལྟ་བ་
འཇལ་བྱེད་ཀྱི་ཚད་མར་སོང་བར་ཐལ། དེས་དེ་ལ་ལྟོས་ནས་དེ་གཉིས་ཀ་འཇལ་བྱེད་ཀྱི་ཚད་མར་
སོང་བའི་ཕྱིར། འཁོར་གསུམ། ཡང་ཁ་ཅིག་རྣམ་མཁྱེན་སྐད་ཅིག་དང་པོས་ཆོས་ཉིད་ལ་མཉམ་པར་
བཞག་བཞིན་པའི་ངང་ནས་ཆོས་ཅན་ཀུན་རྫོབ་པ་གཟིགས་ཀྱང་། དེས་ཆོས་ཉིད་གཟིགས་པའི་ངང་
ནས་ཆོས་ཅན་ཀུན་རྫོབ་པ་མ་གཟིགས་ཏེ། དེས་ཇི་ལྟ་བ་གཟིགས་པའི་གཟིགས་ངོར་ཇི་སྙེད་པ་མ་
གཟིགས་པའི་ཕྱིར། ཟེར་བ་མི་འཐད་དེ། རྣམ་མཁྱེན་གྱིས་ཇི་ལྟ་བ་གཟིགས་བཞིན་པའི་ངང་ནས་ཇི་
སྙེད་པ་གཟིགས་པའི་ཕྱིར། དེར་ཐལ། དེས་ཇི་ལྟ་བ་དང་ཇི་སྙེད་པ་གཉིས་ཀ་ཅིག་ཅར་དུ་དངོས་སུ་
གཟིགས་པའི་ཕྱིར། ཁྱབ་སྟེ། དེས་དེ་གཉིས་ཀ་ཅིག་ཅར་དུ་མངོན་སུམ་དུ་རྟོགས་ན། དེས་ཇི་ལྟ་བ་
རྟོགས་བཞིན་པའི་ངང་ནས་ཇི་སྙེད་པ་རྟོགས་པས་ཁྱབ་པའི་ཕྱིར། འབྲས་བུ་ཆོས་སྐུ་དེ་ལ་སྤྱིར་དབྱེ་
ན༑ རང་དོན་ཆོས་སྐུ་དང་། གཞན་དོན་གཟུགས་སྐུ་གཉིས་ཡོད་པ་ལས། གཙོ་བོར་རང་ཐོབ་བྱེད་
ཀྱི་ཐབས་སུ་གྱུར་པའི་ཡེ་ཤེས་ཀྱི་ཚོགས་སྒོམ་སྟོབས་ཀྱིས་ཐོབ་པའི་ཐོབ་བྱ་མཐར་ཐུག་ཏུ་གྱུར་པའི་
རང་དོན་དེ། རང་དོན་ཆོས་སྐུའི་མཚན་ཉིད། གཙོ་བོར་རང་ཐོབ་བྱེད་ཀྱི་ཐབས་སུ་གྱུར་པའི་བསོད་
ནམས་ཀྱི་ཚོགས་སྒོམ་སྟོབས་ཀྱིས་ཐོབ་པའི་ཐོབ་བྱ་མཐར་ཐུག་ཏུ་གྱུར་པའི་གང་ཟག་དེ། གཞན་
དོན་གཟུགས་སྐུའི་མཚན་ཉིད་ཡིན་ནོ།།
D



(176)
ངོ་བོ་ཉིད་སྐུ་བཤད་པ།
མཐའ་དཔྱོད་སྨད་ཆ།
༈ ཐུབ་པའི་ངོ་བོ་ཉིད་སྐུ་ནི། །ཞེས་སོགས་ཀྱི་སྐབས་སུ། སྦྱོར་བ་དང་མཐའ་དཔྱད་པ་
གཉིས། དང་པོ་ནི། ངོ་བོ་ཉིད་སྐུ་ཆོས་ཅན། ཁྱད་པར་གསུམ་དང་ལྡན་ཏེ། ལྡན་པའི་ཁྱད་པར། སྤངས་
པའི་ཁྱད་པར། ངོ་བོའི་ཁྱད་པར་གསུམ་དང་ལྡན་པའི་ཕྱིར། དང་པོ་གྲུབ་སྟེ། སངས་རྒྱས་ཀྱི་སའི་
ཟག་མེད་ཡེ་ཤེས་སྡེ་ཚན་ཉེར་གཅིག་དང་ལྡན་པའི་ཕྱིར། གཉིས་པ་གྲུབ་སྟེ། སྒྲིབ་གཉིས་བག་ཆགས་
དང་བཅས་པ་སྤངས་པའི་ཕྱིར། གསུམ་པ་གྲུབ་སྟེ། སངས་རྒྱས་ཀྱི་སའི་ཟག་མེད་ཡེ་ཤེས་སྡེ་ཚན་
ཉེར་གཅིག་གི་རང་བཞིན་ནི་ངོ་བོ་ཡིན་པའི་ཕྱིར། གཉིས་པ་ལ། ཁ་ཅིག །དག་པ་གཉིས་ལྡན་གྱི་
ཆོས་དབྱིངས་མཐར་ཐུག །ངོ་བོ་ཉིད་སྐུའི་མཚན་ཉིད་ཟེར་བ་མི་འཐད་དེ། གློ་བུར་རྣམ་དག་གི་ཆར་
གྱུར་པའི་ངོ་བོ་ཉིད་སྐུ་ཡིན་ན། ཆོས་དབྱིངས་མཐར་ཐུག་མ་ཡིན་དགོས་པའི་ཕྱིར་ཏེ། དེ་ཡིན་ན་ཆོས་
དབྱིངས་མ་ཡིན་དགོས་པའི་ཕྱིར་ཏེ། དེ་ཡིན་ན་དོན་དམ་བདེན་པ་མ་ཡིན་དགོས་པའི་ཕྱིར། ཁོ་ན་རེ།
ངོ་བོ་ཉིད་སྐུ་ཡིན་ན་ཆོས་ཉིད་ཡིན་པས་ཁྱབ་པར་ཐལ། དེ་ཡིན་ན་མཐར་ཐུག་དཔྱོད་པའི་རིགས་
ཤེས་ཚད་མ་རང་ཉིད་ལ་ལྟོས་ཏེ། མཐར་ཐུག་དཔྱོད་པའི་རིགས་ཤེས་ཚད་མར་སོང་དགོས་པའི་
ཕྱིར༑ དེར་ཐལ། བདེན་གཉིས་ལས། རིགས་པའི་རྗེས་འབྲང་ངོ་བོའི་ཕྱིར། ཞེས་གསུངས་པའི་ཕྱིར་
ཞེ་ན། མ་ཁྱབ་སྟེ། རང་བཞིན་རྣམ་དག་གི་ཆར་གྱུར་པའི་ངོ་བོ་ཉིད་སྐུ་ལ་དགོངས་པའི་ཕྱིར། ཡང་ཁ་
ཅིག །དག་པ་གཉིས་ལྡན་གྱི་འགོག་བདེན་མཐར་ཐུག །ངོ་བོ་ཉིད་སྐུའི་མཚན་ཉིད་ཟེར་བ་མི་འཐད་
དེ༑ རང་བཞིན་རྣམ་དག་གི་ཆར་གྱུར་པའི་ངོ་བོ་ཉིད་སྐུ་འགོག་བདེན་མཐར་ཐུག་མ་ཡིན་པའི་ཕྱིར་ཏེ།
དེ་དོན་དམ་བདེན་པ་ཡིན་པའི་ཕྱིར། ཁོ་ན་རེ། སངས་རྒྱས་ཀྱི་སེམས་ཀྱི་ཆོས་ཉིད་ངོ་བོ་ཉིད་སྐུ་ཡིན་
པར་ཐལ། ཁྱོད་ཀྱི་ཁས་ལེན་དེའི་ཕྱིར། འདོད་ན། སངས་རྒྱས་ཀྱི་སེམས་བདེན་སྟོང་ངོ་བོ་ཉིད་སྐུ་
ཡིན་པར་ཐལ། འདོད་པའི་ཕྱིར། འདོད་ན། དེ་ཆོས་ཅན། སངས་རྒྱས་ཁོ་ནའི་ཐུགས་རྒྱུད་ལ་ཡོད་
པར་ཐལ། ངོ་བོ་ཉིད་སྐུ་ཡིན་པའི་ཕྱིར། ཁྱབ་སྟེ། རྒྱུད་བླ་མ་ལས། འབའ་ཞིག་བག་ཆགས་བཅས་



མཐའ་དཔྱོད་སྨད་ཆ།
ངོ་བོ་ཉིད་སྐུབཤད་པ།
(177)
སྤངས་ཕྱིར། །ཞེས་གསུངས་པའི་ཕྱིར་ཞེ་ན། མ་ཁྱབ་སྟེ། གློ་བུར་རྣམ་དག་གི་ཆར་གྱུར་པའི་ངོ་བོ་ཉིད་
སྐུ་ལ་དགོངས་པའི་ཕྱིར། ཡང་དེ་ཆོས་ཅན། སངས་རྒྱས་ནང་ཕན་ཚུན་ཁོ་ནའི་མངོན་སུམ་གྱི་སྤྱོད་
ཡུལ་ཡིན་པར་ཐལ། ངོ་བོ་ཉིད་སྐུ་ཡིན་པའི་ཕྱིར། ཁྱབ་སྟེ། འབའ་ཞིག་བག་ཆགས་བཅས་སྤངས་
ཕྱིར༑ ཞེས་གསུངས་པའི་ཕྱིར་ནའང་མ་ཁྱབ་སྟེ། སྔ་མ་བཞིན་དུ་གློ་བུར་རྣམ་དག་གི་ཆར་གྱུར་པའི་
ངོ་བོ་ཉིད་སྐུ་ལ་དགོངས་པའི་ཕྱིར། འདི་ཤེས་ན། ཁ་ཅིག །དབུ་མ་ཐལ་འགྱུར་བའི་ལུགས་ལ།
དོན་དམ་བདེན་པ་ཡིན་ན་ཆོས་ཉིད་ཡིན་པས་ཁྱབ་ཟེར་བའི་ལོག་རྟོག་ལྡོག་པར་འགྱུར་ཏེ། གློ་བུར་
རྣམ་དག་གི་ཆར་གྱུར་པའི་ངོ་བོ་ཉིད་སྐུ་ཆོས་ཉིད་ཡིན་ན། སངས་རྒྱས་ནང་ཕན་ཚུན་ཁོ་ནའི་མངོན་
སུམ་གྱི་སྤྱོད་ཡུལ་ཡིན་པ་འགལ་བའི་ཕྱིར། དེར་ཐལ། དེའི་ལུགས་ལ་སངས་རྒྱས་ཀྱི་སེམས་ཀྱི་ཆོས་
ཉིད་མངོན་སུམ་དུ་རྟོགས་པའི་བྱང་འཕགས་ཡོད་པའི་ཕྱིར། ཡང་ཁ་ཅིག །དབྱིངས་རང་བཞིན་གྱི་
རྣམ་པར་དག་པ་ལ་སྤང་བྱ་གློ་བུར་གྱི་དྲི་མ་མཐའ་དག་དང་བྲལ་བའི་འདུས་མ་བྱས་ཀྱི་སྐུ་དེ། ངོ་བོ་
ཉིད་སྐུའི་མཚན་ཉིད་ཟེར་བ་མི་འཐད་དེ། འདུས་མ་བྱས་ཀྱི་སྐུ་ཡིན་ན་ངོ་བོ་ཉིད་སྐུ་ཡིན་པས་མ་ཁྱབ་
པའི་ཕྱིར་ཏེ། ཆོས་སྐུ་སྤྱི་ཙམ་པ་ཡོད་པའི་ཕྱིར། རང་ལུགས་ནི། དག་པ་གཉིས་ལྡན་གྱི་ཆོས་ཉིད་ཀྱི་
སྐུ༑ ངོ་བོ་ཉིད་སྐུའི་མཚན་ཉིད། དེ་ལ་དབྱེ་ན། རང་བཞིན་རྣམ་དག་གི་ཆར་གྱུར་པའི་ངོ་བོ་ཉིད་སྐུ་
དང་༑ གློ་བུར་རྣམ་དག་གི་ཆར་གྱུར་པའི་ངོ་བོ་ཉིད་སྐུ་གཉིས་ཡོད། ཁོ་ན་རེ། མཚན་ཉིད་དེ་མི་འཐད་
དེ༑ ངོ་བོ་ཉིད་སྐུ་ཡིན་ན་ཆོས་ཉིད་ཡིན་པས་མ་ཁྱབ་པའི་ཕྱིར་ཞེ་ན། མ་ཁྱབ་སྟེ། ཆོས་ཉིད་ཀྱི་སྐུ་
ཡིན་ན་ཆོས་ཉིད་ཡིན་པས་མ་ཁྱབ་པའི་ཕྱིར། དེར་ཐལ། གཟུགས་ཀྱི་སྐུ་ཡིན་ན་གཟུགས་ཡིན་པས་
མ་ཁྱབ་པའི་ཕྱིར། གཞན་ཡང་། ཆོས་ཉིད་ཀྱི་སྐུ་ཡིན་ན་ཆོས་ཉིད་ཡིན་པས་མ་ཁྱབ་པར་ཐལ། ཆོས་
ཉིད་ཀྱི་སྐུ་ཞེས་བརྗོད་པའི་ཆོས་ཉིད་དེ་ཆོས་ཉིད་རྐྱང་པ་ལ་མི་བྱེད་པའི་ཕྱིར། དེར་ཐལ། དེ་རྒྱུ་རྐྱེན་
གྱིས་མ་བཅོས་པ་ལ་བྱེད་པའི་ཕྱིར་ཏེ། ངོ་བོ་ཉིད་ཀྱི་སྐུ། ཞེས་པའི་ངོ་བོ་ཉིད་དེ་རྒྱུ་རྐྱེན་གྱིས་མ་བཅོས་



(178)
ཆོས་ཅན་གྱི་སྐུ་གསུམ་ཆོས་ཉིད་ཀྱི་སྐུ་དང་ངོ་བོ་ཐ་དད་ཡིན་མིན་ལ་དཔྱད་པ།
མཐའ་དཔྱོད་སྨད་ཆ།
པ་ལ་བྱེད་པའི་ཕྱིར་ཏེ། ཉི་སྣང་ལས་བཅོས་མ་མ་ཡིན་པའི་དོན་གྱིས་ན་སངས་རྒྱས་བཅོམ་ལྡན་
འདས་ཀྱི་ངོ་བོ་ཉིད་སྐུ་ཡིན་པར་ཤེས་པར་བྱའོ། །ཞེས་གསུངས་པའི་ཕྱིར། གཞན་ཡང་། ངོ་བོ་ཉིད་
སྐུ་ཡིན་ན་ཆོས་ཉིད་ཀྱི་སྐུ་ཡིན་དགོས་པར་ཐལ། འཕགས་པའི་ལུགས་ལ་དེ་ལྟར་དགོས་པ་གང་ཞིག།
སློབ་དཔོན་གྱི་ལུགས་ལའང་དེས་མཚོན་པའི་ཕྱིར། དང་པོ་དེར་ཐལ། འཕགས་པའི་ལུགས་ལ།
ཆོས་ཀྱི་སྐུ་ཞེས་བརྗོད་པ་ཡིན། ཞེས་པའི་སྐབས་ནས་དངོས་སུ་བསྟན་པའི་ཆོས་སྐུ་ཡིན་ན། ཆོས་ཉིད་
ཀྱི་སྐུ་ཡིན་པས་ཁྱབ་པའི་ཕྱིར། དེར་ཐལ། ཉི་སྣང་ལས། རྐྱེན་ཕྱིས་པས་ཆོས་ཉིད་ཀྱི་སྐུ་ལ་ཆོས་ཀྱི་
སྐུ་ཞེས་བྱའོ། །ཞེས་གསུངས་པའི་ཕྱིར། ཟླ་ལྷག་མ་གསུམ་པོ་དོན་དམ་པར་ཆོས་ཉིད་ཀྱི་ངོ་བོ། ཞེས་
སོགས་ལ། གཞུང་འདི་གང་ལས་འཕྲོས་ན། དེ་ཡང་ངོ་བོ་ཉིད་ཀྱི་སྐུ་ལ་སོགས་པའི་དབྱེ་བས་རྣམ་པ་
བཞི་ཡིས། ཞེས་སོགས་ཀྱི་སྐབས་སུ་ཆོས་སྐུ་ལ། ངོ་བོ་ཉིད་སྐུ་ཡེ་ཤེས་ཆོས་སྐུ་ལོངས་སྐུ་སྤྲུལ་སྐུ་
བཞིར་གྲངས་ངེས་ཞེས་བསྟན་པ་ལས་འཕྲོས། ཚུལ་ཇི་ལྟར་འཕྲོས་ན། ཁོ་ན་རེ། ཆོས་ཅན་གྱི་སྐུ་
གསུམ་ཆོས་ཉིད་ཀྱི་སྐུ་དང་ངོ་བོ་ཐ་དད་ཡིན་ནམ་མིན། དང་པོ་ལྟར་ན་ཆོས་ཅན་དང་ཆོས་ཉིད་ངོ་བོ་
ཐ་དད་དུ་ཐལ། དམ་བཅའ་དེའི་ཕྱིར། གཉིས་པ་ལྟར་ན། ཆོས་ཅན་གྱི་སྐུ་གསུམ་ཐ་དད་དུ་བཞག་པ་
ལ་རྒྱུ་མཚན་དང་དགོས་པ་མེད་པར་ཐལ། དམ་བཅའ་དེའི་ཕྱིར། ཞེ་ན། ཆོས་ཅན་གྱི་སྐུ་གསུམ་ཆོས་
ཅན༑ ཁྱོད་རྣམས་ཆོས་ཉིད་ཀྱི་སྐུ་དང་ངོ་བོ་ཐ་དད་མིན་ཀྱང་། སྤྱིར་ཐ་དད་དུ་འཇོག་པའི་རྒྱུ་མཚན་
ཡོད་དེ། གདུལ་བྱའི་མོས་པའི་དབང་གིས་ཁྱོད་རྣམས་ཐ་དད་དུ་བཞག་པའི་ཕྱིར། ཆོས་ཅན་གྱི་སྐུ་
གསུམ་ཐ་དད་དུ་བཞག་པ་ལ་ཆོས་ཅན། དགོས་པ་ཡོད་དེ། ཡེ་ཤེས་ཆོས་སྐུ་སངས་རྒྱུས་ནང་ཕན་
ཚུན་ཁོ་ནའི་མངོན་སུམ་གྱི་སྤྱོད་ཡུལ་དང༌། ལོངས་སྐུའི་གཟུགས་ཕུང་སར་གནས་ཀྱི་བྱང་སེམས་
ཡན་ཆད་ཀྱི་མངོན་སུམ་གྱི་སྤྱོད་ཡུལ་དང་། མཆོག་གི་སྤྲུལ་སྐུའི་གཟུགས་ཕུང་སོ་སོ་སྐྱེ་བོ་ལས་དག་
ཡན་ཆད་ཀྱི་མངོན་སུམ་གྱི་སྤྱོད་ཡུལ་དུ་བསྟན་པའི་ཆེད་ཡིན་པའི་ཕྱིར། ཆོས་ཅན་གྱི་སྐུ་གསུམ་ཆོས་



མཐའ་དཔྱོད་སྨད་ཆ།
ཆོས་ཅན་གྱི་སྐུ་གསུམ་ཆོས་ཉིད་ཀྱི་སྐུ་དང་ངོ་བོ་ཐ་དད་ཡིན་མིན་ལ་དཔྱད་པ།
(179)
ཉིད་ཀྱི་སྐུ་དང་ངོ་བོ་ཐ་དད་མིན་པར་སྟོན་པའི་ལུང་ཡོད་དེ། ཤིང་རྟ་ཆེན་པོའི་ལུང་ལས། སྟོང་ཉིད་
ཅེས་བྱ་ཤེས་པ་ལས། །གཞན་ནི་འགའ་ཡང་ཡོད་མ་ཡིན། གང་ཕྱིར་དབེན་པ་དབེན་གྱུར་ལས། །
ཐ་མི་དད་པ་ཉིད་དུ་འདོད། །ཅེས་གསུངས་པའི་ཕྱིར། ཁོ་ན་རེ། ཡེ་ཤེས་ཆོས་སྐུ་སངས་རྒྱས་ནང་
ཕན་ཚུན་ཁོ་ནའི་མངོན་སུམ་གྱི་ཡུལ་ཡིན་པར་ཐལ། དེ་སངས་རྒྱས་ནང་ཕན་ཚུན་ཁོ་ནའི་མངོན་སུམ་
གྱི་སྤྱོད་ཡུལ་ཡིན་པའི་ཕྱིར་ན་མ་ཁྱབ། འདོད་ན། ཡེ་ཤེས་ཆོས་སྐུ་ཆོས་ཅན། དེ་མ་ཡིན་པར་ཐལ།
ཡེ་ཤེས་ཆོས་སྐུ་མི་རྟག་པར་མངོན་སུམ་དུ་རྟོགས་པའི་བྱང་འཕགས་ཀྱི་མངོན་སུམ་གྱི་ཡུལ་ཡིན་པའི་
ཕྱིར། མ་གྲུབ་ན། དེར་ཐལ། ཡེ་ཤེས་ཆོས་སྐུ་མི་རྟག་པར་མངོན་སུམ་དུ་རྟོགས་པའི་བྱང་འཕགས་
ཀྱི་མངོན་སུམ་དེ་ཡེ་ཤེས་ཆོས་སྐུ་ལ་མངོན་སུམ་ཡིན་པའི་ཕྱིར། དེར་ཐལ། དེ་ཡེ་ཤེས་ཆོས་སྐུ་མི་
རྟག་པ་ལ་མངོན་སུམ་གང་ཞིག །ཡེ་ཤེས་ཆོས་སྐུ་དང་ཡེ་ཤེས་ཆོས་སྐུ་མི་རྟག་པ་གཉིས་ཡུལ་དུས་
རང་བཞིན་གང་ལ་ལྟོས་ཏེ་། གྲུབ་བདེ་རྫས་གཅིག་ཡིན་པའི་ཕྱིར་ཟེར་ན། རྩ་བའི་མ་ཁྱབ་མཚམས་
སུ་མ་ཁྱབ་སྟེ། སངས་རྒྱས་འཕགས་པ་ལས་གཞན་པའི་གང་ཟག་གི་མངོན་སུམ་གྱི་ཡུལ་ཡིན་ན།
དེའི་མངོན་སུམ་གྱིས་སྤྱོད་ཡུལ་ཡིན་པས་མ་ཁྱབ་པའི་ཕྱིར་ཏེ། དེའི་མངོན་སུམ་གྱིས་སྤྱོད་ཡུལ་ཡིན་
ན༑ དེའི་མངོན་སུམ་གྱིས་སྒྲོ་འདོགས་གཅོད་པའི་ཡུལ་ཡིན་དགོས་པའི་ཕྱིར། ཡང་ཁོ་ན་རེ། ཡེ་ཤེས་
ཆོས་སྐུ་སངས་རྒྱས་ནང་ཕན་ཚུན་ཁོ་ནའི་མངོན་སུམ་གྱིས་སྤྱོད་ཡུལ་མ་ཡིན་པར་ཐལ། ཡེ་ཤེས་ཆོས་
སྐུ་ཡུལ་དུ་བྱེད་པའི་བྱང་འཕགས་ཀྱི་མངོན་སུམ་གྱིས་ཡེ་ཤེས་ཆོས་སྐུ་རྟོགས་པའི་ཕྱིར། དེར་ཐལ།
དེ་ཡེ་ཤེས་ཆོས་སྐུ་ལ་ཚད་མ་ཡིན་པའི་ཕྱིར། དེར་ཐལ། དེ་རང་གི་གཞལ་བྱ་ལ་ཚད་མ་ཡིན་པའི་ཕྱིར།
ཟེར་ན། མ་ཁྱབ་པའི་ཚུལ་རིགས་འགྲེ་སྟེ་ཤེས་པར་བྱའོ། །ཁ་ཅིག །སྐུ་ལྷག་མ་གསུམ་པོ་དོན་དམ་པར་
ཆོས་ཉིད་ཀྱི་ངོ་བོ་ཞེས་པའི་ཚིག་ལ་བརྟེན་ནས། ངོ་བོ་ཉིད་ཀྱི་སྐུ་དེ་ཆོས་ཅན་གྱི་སྐུ་ལྷག་མ་གསུམ་གྱི་ཆོས་
ཉིད་ཀྱི་སྐུ་ཡིན་ཟེར་བ་མི་འཐད་དེ། ལོངས་སྐུའི་ཆོས་ཉིད་ཀྱི་སྐུ་མེད། སྤྲུལ་སྐུའི་ཆོས་ཉིད་ཀྱི་སྐུ་མེད།



(180)
ཡེ་ཤེས་ཆོས་སྐུ་བཤད་པ།
མཐའ་དཔྱོད་སྨད་ཆ།
ཡེ་ཤེས་ཆོས་སྐུའི་ཆོས་ཉིད་ཀྱི་སྐུ་ཡང་མེད་པའི་ཕྱིར། དང་པོ་དེར་ཐལ། ལོངས་སྐུའི་ངོ་བོ་ཉིད་ཀྱི་སྐུ་
ཆོས་ཉིད་མ་ཡིན་པའི་ཕྱིར། གཞན་གཉིས་ལའང་རིགས་འགྲེ། ཁོ་ན་རེ། ལོངས་སྐུའི་ཆོས་ཉིད་
ལོངས་སྐུའི་ཆོས་ཉིད་ཀྱི་སྐུ་ཡིན་པར་ཐལ། དེ་ལོངས་སྐུའི་ཆོས་ཉིད་གང་ཞིག །སྐུ་ཡིན་པའི་ཕྱིར།
ཞེས་སྨྲ་བ་ནི་ཅོལ་ཆུང་གི་གཏམ་མོ།།
། བྱང་ཆུབ་ཕྱོགས་མཐུན་ཚད་མེད་དང་། ཞེས་པ་ནས། ཆོས་ཀྱི་སྐུ་ཞེས་བརྗོད་པ་ཡིན།
ཞེས་པའི་བར་ལ། སངས་རྒྱས་ཀྱི་སའི་ཟག་མེད་ཡེ་ཤེས་སྡེ་མཚན་ཉེར་གཅིག་ཆོས་ཅན། ཡེ་ཤེས་
ཆོས་སྐུ་ཡིན་ཏེ། ཇི་ལྟ་བ་དང་ཇི་སྙེད་པ་ལ་ལྟོས་ནས་གཟིགས་པ་མཐར་ཐུག་པའི་ཡེ་ཤེས་ཡིན་པའི་
ཕྱིར། ཇི་ལྟ་བ་དང་ཇི་སྙེད་པ་ལ་ལྟོས་ནས་གཟིགས་པ་མཐར་ཐུག་པའི་ཡེ་ཤེས་དེ། ཡེ་ཤེས་ཆོས་
སྐུའི་མཚན་ཉིད་དང་། དབྱེ་ན། ཇི་ལྟ་བ་རྟོགས་པའི་ཡེ་ཤེས་ཆོས་སྐུ། ཇི་སྙེད་པ་རྟོགས་པའི་ཡེ་ཤེས་
ཆོས་སྐུ་གཉིས་ཡོད། ཡང་དེས་བསྡུས་པའི་མེ་ལོང་ལྟ་བུའི་ཡེ་ཤེས། མཉམ་ཉིད་ཡེ་ཤེས། སོ་སོར་
རྟོགས་པའི་ཡེ་ཤེས། བྱ་གྲུབ་ཡེ་ཤེས། ཆོས་དབྱིངས་ཡེ་ཤེས་དང་ལྔ་ཡོད། སངས་རྒྱས་འཕགས་པའི་
རྒྱུད་ཀྱི་དབང་ཤེས་དང་རང་རིག་རྣམས་ཡེ་ཤེས་ཆོས་སྐུར་སྨྲ་བ་དོར་བར་བྱའོ། །སྐབས་འདིར་གཞུང་
དོན་ལ་དོགས་པ་ཅུང་ཟད་དཔྱད་ན། འཕགས་པས་འཆད་ཚུལ་དང༌། སློབ་དཔོན་གྱིས་འཆད་ཚུལ།
སློབ་དཔོན་གྱིས་འཕགས་པ་ལ་དགག་བཞག་ཇི་ལྟར་མཛད་པའི་ཚུལ་དང་གསུམ། དང་པོ་ཡོད་དེ།
ཐུབ་པའི་ངོ་བོ་ཉིད་སྐུ་ནི། །ཞེས་སོགས་ཀྱིས་ངོ་བོ་ཉིད་སྐུ་མདོར་བསྟན། བྱང་ཆུབ་ཕྱོགས་མཐུན་ཚད་
མེད་དང་། ཞེས་སོགས་ཀྱིས་རྒྱས་པར་འཆད། མཚན་ནི་སུམ་ཅུ་རྩ་གཉིས་དང་། །ཞེས་སོགས་ཀྱིས་
ལོངས་སྐུ་མདོར་བསྟན། ཕྱག་ཞབས་འཁོར་ལོའི་མཚན་དང་། ཞེས་སོགས་ཀྱིས་ལོངས་སྐུ་རྒྱས་པར་
བཤད། གང་གིས་སྲིད་པ་ཇི་སྲིད་བར། །ཞེས་སོགས་ཀྱིས་སྤྲུལ་སྐུ་མདོར་བསྟན། འགྲོ་རྣམས་ཞི་
བའི་ལས་དང་ནི། །ཞེས་སོགས་ཀྱིས་སྤྲུལ་སྐུ་རྒྱས་པར་འཆད་པའི་ཕྱིར། དེ་ལ་ཁོ་ན་རེ། ཆོས་ཀྱི་སྐུ་



མཐའ་དཔྱོད་སྤྱད་ཆ།
སྐབས་འདིའི་གཞུང་དོན་ལ་འཕགས་སེང་གི་རྩོད་ལན།
(181)
ཞེས་བརྗོད་པ་ཡིན། ཞེས་འབྱུང་མི་རིགས་པར། ཆོས་ཉིད་སྐུ་ཞེས་བརྗོད་པ་ཡིན། ཞེས་འབྱུང་རིགས་
པར་ཐལ། བྱང་ཆུབ་ཕྱོགས་མཐུན་ཚད་མེད་དང་། །ཞེས་པ་ནས་ཆོས་ཀྱི་སྐུ་ཞེས་བརྗོད་པ་ཡིན། ཞེས་
པའི་བར་གྱིས་ངོ་བོ་ཉིད་སྐུ་བསྟན་བྱའི་གཙོ་བོར་བྱས་ནས་བསྟན་པའི་ཕྱིར་ཞེ་ན། མ་ཁྱབ་སྟེ། ཆོས་
ཉིད་ཀྱི་སྐུ་ཞེས་བརྗོད་རྒྱུ་ཡིན་ཡང་། སྡེབ་སྦྱོར་གྱི་དབང་གིས་ཆོས་ཀྱི་སྐུ་ཞེས་བརྗོད་པའི་ཕྱིར།
དེ་ལྟ་མ་ཡིན་ན་སྐབས་བརྒྱད་པའི་བསྟན་བྱའི་གཙོ་བོར་གྱུར་པའི་ངོ་བོ་ཉིད་སྐུ་མེད་པར་ཐལ། བྱང་
ཆུབ་ཕྱོགས་མཐུན་ཚད་མེད་དང་། །ཞེས་སོགས་ཀྱི་གཞུང་གིས་ངོ་བོ་ཉིད་སྐུ་བསྟན་བྱའི་གཙོ་བོར་
བྱས་ནས་མ་བསྟན། དེ་མ་བསྟན་ན། ཐུབ་པའི་ངོ་བོ་ཉིད་སྐུ་ནི། །ཞེས་སོགས་ཀྱིས་དེ་མ་བསྟན་དགོས།
དེ་གཉིས་གང་གིས་ཀྱང་ངོ་བོ་ཉིད་སྐུ་མ་བསྟན་ན། སྐབས་བརྒྱད་པར་ངོ་བོ་ཉིད་སྐུ་མ་བསྟན་དགོས་
པའི་ཕྱིར། རྟགས་བར་པ། དེར་ཐལ། གཞུང་སྔ་ཕྱི་གཉིས་པོ་མདོར་བསྟན་རྒྱས་བཤད་ཡིན་པའི་
ཕྱིར༑ གཞན་ཡང་། ཆོས་ཀྱི་སྐུ་ཞེས་བརྗོད་པ་ཡིན། །ཞེས་པའི་གཞུང་གི་བསྟན་བྱའི་གཙོ་བོར་གྱུར་
པའི་ཆོས་སྐུ་དེ། སངས་རྒྱས་ཀྱི་སའི་ཟག་མེད་ཡེ་ཤེས་སྡེ་ཚན་ཉེར་གཅིག་བསགས་པ་ཡིན་པར་ཐལ།
དེས་ངོ་བོ་ཉིད་སྐུ་མ་བསྟན་པའི་ཕྱིར། འདོད་ན། དེ་འདུས་བྱས་ཡིན་པར་ཐལ། འདོད་པའི་ཕྱིར།
འདོད་ན། ཐུབ་པའི་ངོ་བོ་ཉིད་སྐུ་ནི། །ཞེས་པའི་གཞུང་གི་བསྟན་བྱའི་གཙོ་བོར་གྱུར་པའི་ངོ་བོ་ཉིད་སྐུ་
འདུས་བྱས་སུ་ཐལ། འདོད་པ་གང་ཞིག །གཞུང་སྔ་ཕྱི་གཉིས་མདོར་བསྟན་རྒྱས་བཤད་ཡིན་པའི་
ཕྱིར༑ དེ་ཉིད་འཕགས་པའི་བཞེད་པ་ཡིན་པ་ནི། འགྲེལ་པར། གཞན་དག་ནི། ཞེས་པ་ནས།
བྱང་ཆུབ་ཕྱོགས་མཐུན་ཚད་མེད་དང་། །ཞེས་པ་ལ་སོགས་པའི་ཚིག་ལེའུར་བྱས་པ་ལ་འཇུག་པར་
བྱེད་དོ། །ཞེས་པའི་བར་གྱིས་འཆད། གཉིས་པ་སློབ་དཔོན་གྱི་འཆད་ཚུལ་ནི། ཐུབ་པའི་ངོ་བོ་ཉིད་སྐུ་
ཞེས་སོགས་ཤློ་ཀ་གཅིག་གིས་ངོ་བོ་ཉིད་སྐུ་དང་། བྱང་ཆུབ་ཕྱོགས་མཐུན་ཚད་མེད་དང་། །ཞེས་པ་
ནས༑ རྟག་པ་ཞེས་ཀྱང་བརྗོད་པ་ཡིན། །ཞེས་པའི་བར་གྱིས་ཡེ་ཤེས་ཆོས་སྐུ་འཆད་ལ། ལོངས་སྐུ་



(182)
སྐབས་འདིའི་གཞུང་དོན་ལ་འཕགས་སེང་གི་རྩོད་ལན།
མཐའ་དཔྱོད་སྨད་ཆ།
འཆད་ཚུལ་འཕགས་པ་དང་འདྲ་བར་བཞེད་ཅིང་། གང་གིས་སྲིད་པ་ཇི་སྲིད་བར། །ཞེས་སོགས་བློ་
ཀ་གཅིག་གིས་སྤྲུལ་སྐུ་དང་། དེ་བཞིན་འཁོར་བ་ཇི་སྲིད་འདིའི། །ཞེས་སོགས་ཀྱིས་ཡེ་ཤེས་ཆོས་སྐུའི་
འཕྲིན་ལས་འཆད་དོ། །གསུམ་པ་སློབ་དཔོན་གྱིས་འཕགས་པ་ལ་དགག་པ་མཛད་ཚུལ་ནི། གཞན་
དག་ན་རེ། དེ་དག་གི་ལྟར་ན་རྣལ་འབྱོར་པའི་ཀུན་རྫོབ་ཏུ་དོན་ཁྱད་པར་ཅན་སྣང་བ་སྐྱེ་བའི་སྒོ་ནས་
གནས་ཡོངས་སུ་གྱུར་པས་གྱུར་པ། ཆོས་སྟོན་པ་ལ་སོགས་པའི་དོན་གྱི་བྱ་བ་མཛད་པ་གཉིས་སུ་མེད་
པའི་སེམས་དང་སེམས་ལས་བྱུང་བ་གདོན་མི་ཟ་བར་ཁས་བླངས་དགོས་པ་རྣམས་ཇི་ལྟར་བསྡུ་ཞེས་
ཟེར་རོ། །ཞེས་སློབ་དཔོན་རང་གི་བཞེད་པ་གསུངས། དོན་ནི། སངས་རྒྱས་ཀྱི་སའི་ཟག་མེད་ཡེ་ཤེས་
སྡེ་ཚན་ཉེར་གཅིག་ཆོས་ཅན། སངས་རྒྱས་ཀྱི་སྐུ་མ་ཡིན་པར་ཐལ། ངོ་བོ་ཉིད་སྐུ། ལོངས་སྐུ། སྤྲུལ་
སྐུ་གསུམ་པོ་གང་རུང་མ་ཡིན་པ་གང་ཞིག །དེ་ལས་ལོགས་སུ་གྱུར་པའི་སྐུའི་རྣམ་གཞག་མི་རུང་བའི་
ཕྱིར་ཏེ། ཡེ་ཤེས་ཆོས་སྐུའི་རྣམ་གཞག་བྱར་མི་རུང་བའི་ཕྱིར་ཏེ། བྱང་ཆུབ་ཕྱོགས་མཐུན་ཚད་མེད་
དང་༑ ཞེས་སོགས་ཀྱི་ཡེ་ཤེས་ཆོས་སྐུ་མ་བསྟན་པའི་ཕྱིར། རྟགས་ཁས། ཐལ་འགྱུར་འདི་ལ་
འཕགས་པ་རྗེས་འབྲང་དང་བཅས་པས་འདོད་ལན་འདེབས་ཀྱང་འདོད་ལན་མི་ཐེབས་པས་གནོད་
བྱེད་དུ་འགྲོའོ། །དེ་ལ་འཕགས་པ་ན་རེ། སངས་རྒྱས་ཀྱི་སའི་ཟག་མེད་ཡེ་ཤེས་སྡེ་ཚན་ཉེར་གཅིག་ངོ་
བོ་ཉིད་སྐུ་ལས་ལོགས་སུ་བསྟན་པ་མི་འཐད་པར་ཐལ། དེ་ངོ་བོ་ཉིད་སྐུས་ཆོས་ཉིད་ཀྱི་ཆོས་ཅན་གྱི་
ཚུལ་དུ་བསྡུས་པའི་ཕྱིར། ཞེས་ཟེར། འོ་ན། ལོངས་སྤྲུལ་གཉིས་ངོ་བོ་ཉིད་སྐུ་ལས་ལོགས་སུ་བསྟན་
པ་མི་འཐད་པར་ཐལ། དེ་གཉིས་ཀྱང་ངོ་བོ་ཉིད་སྐུས་ཆོས་ཉིད་ཀྱི་ཆོས་ཅན་གྱི་ཚུལ་དུ་བསྡུས་པའི་
ཕྱིར༑ འཁོར་གསུམ། དེ་ལ་འཕགས་པ་ན་རེ། སངས་རྒྱས་ཀྱི་སྐུ་ལ་ངོ་བོ་ཉིད་སྐུ་ལོངས་སྐུ་སྤྲུལ་སྐུ་
གསུམ་དུ་གྲངས་ངེས་པར་ཐལ། ཐུབ་པའི་གསུང་རབ་དང་རྒྱུད་བླ་སོགས་ལས་དེ་ལྟར་བཤད་པའི་
ཕྱིར༑ ཞེས་གསུངས། འོ་ན། ཡེ་ཤེས་ཆོས་སྐུ་ཡང་སྐུའི་དབྱེ་བ་བཞན་དུ་གཞག་རིགས་པར་ཐལ།



མཐའ་དཔྱོད་སྨད་ཆ།
སྐབས་འདིའི་གཞུང་དོན་ལ་འཕགས་སེང་གི་རྩོད་ལན།
(183)
ཚད་མར་གྱུར་པའི་གསུང་རབ་དགོངས་འགྲེལ་དང་བཅས་པ་ཁ་ཅིག་ལས་སྐུ་བཞིར་ཡང་གསུངས་
པའི་ཕྱིར། མཚུངས་སོ། །ཡང་འཕགས་པ་ན་རེ། སྐབས་བརྒྱུད་པར་བསྟན་པའི་ཆོས་སྐུ་ལ་གསུམ་
ཁོ་ནར་ངེས་ཏེ། ལུས་རྣམ་གཞག་ཏུ་ངོ་བོ་ཉིད་ཅེས་པའི་སྒྲའི་མཇུག་ཐོགས་སུ་ཆོས་ཀྱི་སྐུ་ཞེས་བྱ་བའི་
སྒྲ་མི་འབྱུང་བའི་ཕྱིར་ཏེ། ངོ་བོ་ཉིད་ལོངས་རྫོགས་བཅས་དང༌། །ཞེས་པའི་སྒྲ་འབྱུང་བའི་ཕྱིར། །
ཞེས་པའི་འདོད་པ་བརྗོད་པ་ནི། འགྲེལ་པར། ཁ་ཅིག་ན་རེ། ངོ་བོ་ཉིད་ལོངས་རྫོགས་བཅས་དང་།།
དེ་བཞིན་གཞན་པ་སྤྲུལ་པ་ནི། །ཆོས་སྐུ་མཛད་པ་དང་བཅས་པ། །རྣམ་པ་བཞིར་ནི་ཡང་དག་བརྗོད།།
ཅེས་བྱ་བའི་ཚིག་ལེའུ་བྱས་པ་ལས། ངོ་བོ་ཉིད་ཅེས་བྱ་བའི་སྒྲའི་མཇུག་ཐོགས་སུ་ཆོས་ཀྱི་སྐུ་ཞེས་བྱ་
བའི་སྒྲ་མི་འབྱུང་བས། སྐུ་ནི་གསུམ་ཁོ་ནའོ། །ཞེས་ཟེར་རོ། །ཞེས་འབྱུང་། འཕགས་པས་བརྗོད་
པའི་སྐྱོན་མི་འཇུག་སྟེ། ངོ་བོ་ཉིད་ལོངས་རྫོགས་བཅས་དང་། ཞེས་འབྱུང་ཡང་། ཆོས་སྐུ་མཛད་པ་
དང་བཅས་པ། ཞེས་མཛད་པ་འཕྲིན་ལས་དང་ཡེ་ཤེས་ཆོས་སྐུ་ལྷན་ཅིག་ཏུ་སྦྱར་ནས་བསྟན་པའི་ཕྱིར།
དེ་ལྟར་བསྟན་པ་ཆོས་ཅན། དགོས་པ་ཡོད་དེ། སངས་རྒྱས་ཀྱི་འཕྲིན་ལས་ཐམས་ཅད་ཡེ་ཤེས་ཆོས་
སྐུའི་འཕྲིན་ལས་སུ་རྟོགས་པའི་ཆེད་ཡིན་པའི་ཕྱིར། འོ་ན། ཡེ་ཤེས་མཛད་པ་དང་བཅས་པ། ཞེས་
སྨོས་རིགས་ཀྱི། ཆོས་སྐུ་མཛད་པ་དང་བཅས་པ། ཞེས་སྨོས་མི་རིགས་སོ། །ཞེ་ན། སྐྱོན་མེད་དེ། ཆོས་
སྐུ་མཛད་པ་དང་བཅས་པ། ཞེས་སྨོས་པ་རྒྱན་གྱི་ཚིག་བཅད་སྦྱོར་སླའི་དགོས་པ་ཡོད་པའི་ཕྱིར།
དེར་ཐལ། དེ་ལྟར་སྨོས་པས་སྐབས་བརྒྱད་པ་དང་བསྟན་བཤད་སྦྱོར་བའི་ཚིག་དང་། ཡེ་ཤེས་ཆོས་
སྐུ་བསྟན་བྱའི་གཙོ་བོར་བྱས་པ་གཉིས་ཀ་འགྲུབ། ཡེ་ཤེས་མཛད་པ་དང་བཅས་པ། ཞེས་སྨོས་ན་དེ་
ལྟར་མི་འགྲུབ་པའི་ཕྱིར། དང་པོ་དེར་ཐལ། ཆོས་སྐུ་མཛད་པ་དང་བཅས་པ། ཞེས་པའི་ཆོས་སྐུའི་
སྒྲས་ཡེ་ཤེས་ཆོས་སྐུར་མ་ཟད། སྐུ་བཞིའི་དབྱེ་གཞིར་གྱུར་པའི་ཆོས་སྐུ་དང༌། དངོས་པོ་བརྒྱད་ཀྱི་
ནང་ཚན་དུ་གྱུར་པའི་ཆོས་སྐུ་ཡང་བསྟན་པའི་ཕྱིར། རྟགས་གཉིས་པ་དེར་ཐལ། ཡེ་ཤེས་མཛད་པ་



(184)
སྐབས་འདིའི་གཞུང་དོན་ལ་འཕགས་སེང་གི་རྩོད་ལན།
མཐའ་དཔྱོད་སྨད་ཆ།
དང་བཅས་པ། །ཞེས་སྨོས་ན། ཡེ་ཤེས་ཆོས་སྐུ་ཁོ་ན་བསྟན་པར་སོང་བ་གང་ཞིག །དེ་སོང་ན་སྐབས་
བརྒྱད་པ་དང་བསྟན་བཤད་སྦྱོར་བའི་ཚིག་ཏུ་མི་འགྱུར་བའི་ཕྱིར། དེ་མི་འགྱུར་པར་ཐལ། ཡེ་ཤེས་
ཆོས་སྐུ་ལ་སྐུ་གསུམ་དང་བཞི་སོགས་སུ་དབྱེར་མི་རིགས་པའི་ཕྱིར། དེ་ལྟར་ཡང་། འགྲེལ་པར།
གཞན་དག་ན་རེ། དགོས་པ་ཉེ་བར་བསྟན་པའི་ཤུགས་ཀྱིས་ཚིག་ལེའུ་བྱས་པ་སྦྱར་བའི་ངོར་ཡེ་ཤེས་
ཁོ་ན་དང་མཛད་པར་སྦྱར་བའི་ཕྱིར་དེ་སྐད་དུ་གསུངས་པ་ཡིན་ཏེ། དེའི་ཕྱིར་ཕྱོགས་གཞན་ནས་སྐུ་
བཞིར་གསུངས་པ་ཐམས་ཅད་མི་འགལ་བར་འགྱུར་ཞེས་ཟེར་རོ། །ཞེས་སློབ་དཔོན་རང་ལུགས་
གསུངས། ཁ་ཅིག་ན་རེ། སློབ་དཔོན་གྱི་ལུགས་ལ་ཡེ་ཤེས་ཆོས་སྐུ་དེ་ངོ་བོ་ཉིད་སྐུ་ནས་བགྲངས་པའི་
སྐུ་བཞི་པ་ཡིན་ཏེ། ལུས་རྣམ་གཞག་གི་ཆོས་སྐུ་མཛད་པ་དང་བཅས་པ་ཞེས་ཆོས་སྐུའི་སྒྲས་ཡེ་ཤེས་
ཆོས་སྐུ་བསྟན་པའི་ཕྱིར་དང༌། རྣམ་བཤད་ལས། ཟག་པ་མེད་པའི་ཡེ་ཤེས་སྡེ་ཚན་ཉི་ཤུ་རྩ་གཅིག་
གིས་བསྡུས་པའི་ཡེ་ཤེས་ཆོས་ཀྱི་སྐུ་ནི། སྔགས་ཀྱི་ཕྱོགས་ནས་ཀྱང་སྐུ་བཞི་པར་གསུངས་ལ། རྒྱལ་
བའི་སྲས་པོ་སེང་གེ་བཟང་པོས་ཀྱང་སྐུ་བཞི་པར་མཛད་པ་ནི། དབྱེ་བསྡུ་ཙམ་ཡིན་གྱི་སྐུ་གསུམ་དུ་མ་
འདུས་པར་བཞེད་པ་ནི་མ་ཡིན་ནོ། །ཞེས་གསུངས་པའི་ཕྱིར་ན། མ་ཁྱབ་སྟེ། ལུས་རྣམ་གཞག་ཏུ་དེ་
ལྟར་གསུངས་པ་ནི་དགོས་པའི་དབང་གིས་མཛད་པ་འཕྲིན་ལས་དང་ལྷན་ཅིག་སྦྱོར་བའི་ཆེད་ཡིན་
པའི་ཕྱིར། རྣམ་བཤད་ལས་གསུངས་པ་ནི་ངོ་བོ་ཉིད་སྐུ་ལོངས་སྐུ་སྤྲུལ་སྐུ་གསུམ་པོ་གང་རུང་མ་
ཡིན་པའི་ཆོས་སྐུ་ཡིན་པ་ལ་དགོངས་པའི་ཕྱིར། གཞན་ཡང། ཁྱོད་ཀྱི་ལུགས་དེ་མི་འཐད་དེ། ཡེ་ཤེས་
ཆོས་སྐུ་ངོ་བོ་ཉིད་སྐུ་ནས་བགྲངས་པའི་སྐུ་གཉིས་པ་ཡིན་པའི་ཕྱིར། དེར་ཐལ། འགྲེལ་པར། དེ་ལྟར་
སྐུ་དང་པོ་བསྟན་ནས་གཉིས་པ་ཆོས་ཀྱི་སྐུ་སྤྲོས་པ་མེད་པའི་ཡེ་ཤེས་ཀྱི་བདག་ཉིད། ཟག་པ་མེད་པའི་
དྲན་པ་ཉེར་གཞག་ལ་སོགས་པའི་ངོ་བོ། །ཞེས་གསུངས་པའི་ཕྱིར། འོ་ན། འགྲེལ་པ་ཆེ་ཆུང་གཉིས་
སུ་ཕྱོགས་གཞན་ནས་སྐུ་བཞིར་གསུངས་པ་ཐམས་ཅད་འགལ་མེད་དུ་གསུངས་པས། སྔགས་བླ་མེད་



མཐའ་དཔྱོད་སྨད་ཆ།
སྐབས་འདིའི་གཞུང་དོན་ལ་འཕགས་སེང་གི་རྩོད་ལན།
(185)
ནས་གསུངས་པའི་ལམ་གྱི་རྣམ་གཞག་ནི་སྐབས་འདིར་ཁས་བླང་བར་འོས་པ་ཡིན་ནམ། ཞེ་ན། དེ་
ནི་མ་ཡིན་ཏེ། ཕར་ཕྱིན་ཐེག་པའི་ལམ་གྱིས་བསྐལ་པ་གྲངས་མེད་གསུམ་གྱི་བར་དུ་བགྲོད་པའི་བྱང་
སེམས་ས་བཅུ་པ་བ་སངས་རྒྱས་པ་ལ་སྔགས་ཀྱི་ལམ་གྱིས་སྣོན་པ་འདེབས་དགོས་པ་སྐབས་འདིར་
ཁས་མི་བླང་པར་ཕྱོགས་གཞན་སྔགས་ལུགས་ལས་ཤེས་པར་བྱ་དགོས་པར་གསུངས་པའི་ཕྱིར་ཏེ།
རྣམ་བཤད་ལས། ཕར་ཕྱིན་ཐེག་པའི་ལམ་གྱིས་བསྐལ་པ་གྲངས་མེད་གསུམ་གྱི་བར་དུ་བགྲོད་ནས།
དེའི་རྗེས་སུ་སྔགས་ཀྱི་ལམ་གྱིས་སྣོན་པ་བཏབ་ནས་གཟུགས་སྐུ་འགྲུབ་པའི་ཚུལ་ནི་གཞན་དུ་ཤེས་
པར་བྱའོ། །ཞེས་གསུངས་པའི་ཕྱིར། འོ་ན། འཕགས་སེང་གཉིས་སྐུའི་གྲངས་ངེས་དང་། བསྟན་ཚུལ་
གཉིས་གང་ལ་རྩོད་པ་ཡིན་ཞེ་ན། གཉིས་ཀ་ལ་རྩོད་པ་ཡིན་ཏེ། གྲངས་ངེས་ལ་རྩོད་པ་གང་ཞིག།
བསྟན་ཚུལ་ལ་རྩོད་པའི་ཕྱིར། དང་པོ་དེར་ཐལ། འཕགས་པས་ཆོས་སྐུ་ལ་ངོ་བོ་ཉིད་སྐུ་ལོངས་
སྐུ་སྤྲུལ་སྐུ་གསུམ་ཁོ་ནར་གྲངས་ངེས་པར་བཞེད། སློབ་དཔོན་གྱིས་དེའི་སྟེང་དུ་ཡེ་ཤེས་ཆོས་སྐུ་
བསྣན་ནས་བཞིར་གྲངས་ངེས་པར་བཞེད་པའི་ཕྱིར། དང་པོ་དེར་ཐལ། འཕགས་པ་རྗེས་འབྲང་དང་
བཅས་པས། ཡེ་ཤེས་ཆོས་སྐུ་མི་བཞེད་པའི་ཕྱིར་ཏེ། དེ་རྗེས་འབྲང་དང་བཅས་པས་ཡེ་ཤེས་ཆོས་སྐུའི་
ཐ་སྙད་མི་བཞེད་པའི་ཕྱིར། དེར་ཐལ། དེ་རྗེས་འབྲང་དང་བཅས་པའི་གཞུང་གང་ལས་ཀྱང་ཡེ་ཤེས་
ཆོས་སྐུ་ཞེས་པའི་མིང་འདོགས་གསལ་བར་མི་འབྱུང་བའི་ཕྱིར། མ་གྲུབ་ན། སྟོན་ཅིག །གཞན་ཡང་།
དེའི་ལུགས་ལ་ཡེ་ཤེས་ཆོས་སྐུ་མི་བཞེད་པར་ཐལ། དེའི་ལུགས་ལ་ཡུམ་རྒྱས་འབྲིང་བསྡུས་གསུམ་
གྱི་བསྟན་དོན་དུ་གྱུར་པའི་ཡེ་ཤེས་ཆོས་སྐུ་མི་བཞེད་པའི་ཕྱིར། དེར་ཐལ། དེའི་ལུགས་ལ་མངོན་
རྟོགས་རྒྱན་གྱི་བསྟན་དོན་དུ་གྱུར་པའི་ཡེ་ཤེས་ཆོས་སྐུ་མི་བཞེད་པའི་ཕྱིར་ཏེ། དེའི་ལུགས་ལ་རྒྱན་གྱི་
སྐབས་བརྒྱད་པའི་བསྟན་དོན་དུ་གྱུར་པའི་ཡེ་ཤེས་ཆོས་སྐུ་མི་བཞེད་པའི་ཕྱིར་ཏེ། དེའི་ལུགས་ལ།
བྱང་ཆུབ་ཕྱོགས་མཐུན་ཚད་མེད་དང། ཞེས་པ་ནས། ཆོས་ཀྱི་སྐུ་ཞེས་བརྗོད་པ་ཡིན། །ཞེས་པའི་བར་



(186)
སྐབས་འདིའི་གཞུང་དོན་ལ་འཕགས་སེང་གི་རྩོད་ལན།
མཐའ་དཔྱོད་སྨད་ཆ།
གྱི་གཞུང་གི་བསྟན་དོན་དུ་གྱུར་པའི་ཡེ་ཤེས་ཆོས་སྐུ་མི་བཞེད་པའི་ཕྱིར་ཏེ། དེའི་ལུགས་ལ་གཞུང་དེ་
རྣམས་ངོ་བོ་ཉིད་སྐུ་རྒྱས་བཤད་ཀྱི་གཞུང་ཡིན་པའི་ཕྱིར། ཁོ་ན་རེ། འཕགས་པས་ཆོས་སྐུ་ལ་གསུམ་
ཁོ་ནར་གྲངས་ངེས་པའི་གྲངས་ངེས་མི་བཞེད་པར་ཐལ། དེས་ཆོས་སྐུ་ལ་རང་དོན་ཆོས་སྐུ་དང་
གཞན་དོན་གཟུགས་སྐུ་གཉིས་སུ་གྲངས་ངེས་པའི་གྲངས་ངེས་བཞེད་པའི་ཕྱིར་ན། མ་ཁྱབ་སྟེ། དེས་
གཉིས་ཀྱི་གྲངས་ངེས་བཞེད་པ་དང་། གསུམ་གྱིས་གྲངས་ངེས་བཞེད་པ་གནད་གཅིག་པའི་ཕྱིར།
དེར་ཐལ། གཞན་དོན་གཟུགས་སྐུ་ལ་ལོངས་སྤྲུལ་གཉིས་སུ་ཕྱེ་བ་ཡིན་པའི་ཕྱིར། སློབ་དཔོན་གྱི་
ལུགས་ལ་ཡང་སངས་རྒྱས་ཀྱི་སྐུ་ཐམས་ཅད་ཆོས་སྐུ་ལོངས་སྐུ་སྤྲུལ་སྐུ་གསུམ་དུ་འདུ་བར་བཞེད་དེ།
འགྲེལ་ཆེན་གྱི་མཇུག་ཏུ་དགེ་བ་བསྔོ་བ་ན། རྣམ་པ་ཀུན་གྱི་མཆོག་དང་ལྡན་པའི་སྐུ་ནི་གསུམ་པོ་ངེས་
པར་ཐོབ་པར་ཤོག །ཅེས་གསུངས་པའི་ཕྱིར། སློབ་དཔོན་གྱི་ལུགས་ལ་འཕགས་པ་ལྟར་སངས་རྒྱུས་
ཀྱི་སྐུ་ལ་ངོ་བོ་ཉིད་སྐུ་ལོངས་སྐུ་སྤྲུལ་སྐུ་གསུམ་ཁོ་ནར་གྲངས་ངེས་པ་མི་བཞེད་ཀྱང། སངས་རྒྱས་ཀྱི་
སྐུ་ལ་དེ་གསུམ་དུ་གྲངས་ངེས་པར་བཞེད་པར་མངོན་ཏེ། སློབ་དཔོན་གྱི་ལུགས་ལ་སངས་རྒྱས་ཀྱི་སྐུ་
ཐམས་ཅད་སྐུ་གསུམ་པོ་དེར་འདུས་པ་ཡིན་པའི་ཕྱིར་ཏེ། རྣམ་བཤད་ལས། རྒྱལ་བའི་སྲས་པོ་སེང་
གེ་བཟང་པོས་ཀྱང་སྐུ་བཞི་པར་མཛད་པ་ནི་དབྱེ་བསྡུ་ཙམ་ཡིན་གྱི། སྐུ་གསུམ་དུ་མ་འདུས་པར་བཞེད་
པ་ནི་མ་ཡིན་ནོ། །ཞེས་གོང་དུ་དྲངས་པ་ལྟར་ཡིན་པའི་ཕྱིར། གཞན་ཡང་། དེའི་ལུགས་ལ་སངས་རྒྱས་
ཀྱི་སྐུ་ཐམས་ཅད་སྐུ་གསུམ་པོ་དེར་འདུ་བར་ཐལ། ཡེ་ཤེས་ཆོས་སྐུ་དེར་འདུས་པའི་ཕྱིར། དེར་
ཐལ༑ ཡེ་ཤེས་ཆོས་སྐུ་ངོ་བོ་ཉིད་སྐུས་བསྡུས་པ་ཡིན་པའི་ཕྱིར། དེར་ཐལ། དེ་ངོ་བོ་ཉིད་སྐུས་ཆོས་
ཉིད་ཀྱི་ཆོས་ཅན་བསྡུས་པའི་ཚུལ་གྱིས་བསྡུས་པའི་ཕྱིར། ཁོ་ན་རེ། སངས་རྒྱས་ཀྱི་སྐུ་ཐམས་ཅད་སྐུ་
གསུམ་པོ་དེར་འདུས་ཀྱང་། སངས་རྒྱས་ཀྱི་སྐུ་ལ་དེ་གསུམ་དུ་གྲངས་མ་ངེས་སོ། །ཞེ་ན། དེ་མི་འཐད་
རེ༔ ཚད་མ་ཐམས་ཅད་མངོན་སུམ་གྱི་ཚད་མ་དང་རྗེས་སུ་དཔག་པའི་ཚད་མ་གཉིས་སུ་འདུས་ན།



མཐའ་དཔྱོད་སྨད་ཆ།
སྐབས་འདིའི་གཞུང་དོན་ལ་འཕགས་སེང་གི་རྩོད་ལན།
(187)
ཚད་མ་ལ་མངོན་སུམ་གྱི་ཚད་མ་དང་རྗེས་སུ་དཔག་པའི་ཚད་མ་གཉིས་སུ་གྲངས་ངེས་པས་ཁྱབ་པའི་
ཕྱིར༑ ཁོ་ན་རེ། སངས་རྒྱས་ཀྱི་སྐུ་ཡིན་ན་ངོ་བོ་ཉིད་སྐུ་ལོངས་སྐུ་སྤྲུལ་སྐུ་གསུམ་པོ་གང་རུང་ཡིན་
དགོས་པར་ཐལ། དེ་ལ་དེ་གསུམ་དུ་གྲངས་ངེས་པའི་ཕྱིར་ཞེ་ན་མ་ཁྱབ། འོ་ན། སངས་རྒྱས་ཀྱི་སྐུ་
ཡིན་ན་ངོ་བོ་ཉིད་སྐུ་ཡེ་ཤེས་ཆོས་སྐུ་ལོངས་སྐུ་སྤྲུལ་སྐུ་བཞི་པོ་གང་རུང་ཡིན་དགོས་པར་ཐལ། དེ་ལ་
དེ་བཞིར་གྲངས་ངེས་པའི་ཕྱིར། ཁྱབ་པ་ཁས། འདོད་ན། ལོངས་སྐུའི་སེན་མོ་ཟངས་མདོག་ཆོས་
ཅན། དེར་ཐལ། དེའི་ཕྱིར། དེར་ཐལ། ཆོས་སྐུ་ཡིན་པའི་ཕྱིར་ཏེ། སངས་རྒྱས་ཡིན་པའི་ཕྱིར། རྩ་
བར་འདོད་ན། དེ་ཆོས་ཅན། ལོངས་སྐུ་ཡིན་པར་ཐལ། འདོད་པ་གང་ཞིག །གཞན་གསུམ་གང་ཡང་
མ་ཡིན་པའི་ཕྱིར། འདོད་ན། རང་གི་རྟེན་དུ་གྱུར་པའི་གཟུགས་ཕུང་ལ་མཚན་བཟང་པོ་སུམ་ཅུ་རྩ་
གཉིས་དང་། དཔེ་བྱད་བཟང་པོ་བརྒྱད་ཅུས་སྤྲས་པར་ཐལ། འདོད་པའི་ཕྱིར། གཞན་ཡང་། ཡེ་ཤེས་
ཆོས་སྐུ་སྐུ་གསུམ་ལས་ལོགས་སུ་བཞག་པ་དེ་མི་འཐད་པར་ཐལ། དེ་སྐུ་གསུམ་པོ་དེས་བསྡུས་པའི་
ཕྱིར་ཟེར་ན། མ་ཁྱབ་སྟེ། ཡེ་ཤེས་ཆོས་སྐུ་སྐུ་གསུམ་ལས་ལོགས་སུ་བཞག་པ་ལ་དགོས་པ་ལྷག་པོ་
ཡོད་པའི་ཕྱིར། དེར་ཐལ། རྣམ་བཤད་ལས། དེས་ན་ཡེ་ཤེས་ཆོས་སྐུ་དགོས་པ་ལྷག་དང་བཅས་པ་
གཟིགས་ནས་སྐུ་ལོགས་པར་རྣམ་གཞག་མཛད་དོ། །ཞེས་གསུ ངས་པའི་ཕྱིར། ཡང་ཁོ་ན་རེ།
འཕགས་སེང་གཉིས་སྐུའི་གྲངས་ངེས་ལ་མི་རྩོད་པར་ཐལ། དེ་གཉིས་ཀས་སངས་རྒྱས་ཀྱི་སྐུ་ལ་ངོ་
བོ་ཉིད་སྐུ་ལོངས་སྐུ་སྤྲུལ་སྐུ་གསུམ་དུ་གྲངས་ངེས་པར་བཞེད་པའི་ཕྱིར་ཞེ་ན། མ་ཁྱབ་སྟེ། འཕགས་
པས་དེ་གསུམ་ཁོ་ནར་གྲངས་ངེས་པར་བཞེད། སློབ་དཔོན་གྱིས་དེ་ཁོ་ནར་གྲངས་མ་ངེས་པར་ཡེ་
ཤེས་ཆོས་སྐུ་སོགས་བཞིར་ཡང་གྲངས་ངེས་པར་བཞེད་པའི་ཕྱིར། ཡང་ཁོ་ན་རེ། འཕགས་པའི་
ལུགས་ལ་སྐུ་གསུམ་པོ་དེ་ཁོ་ནར་གྲངས་ངེས་པ་མི་བཞེད་པར་ཐལ། དེའི་ལུགས་ལ་སྐུ་གསུམ་པོ་དེ་
གང་རུང་མ་ཡིན་པའི་སངས་རྒྱས་ཀྱི་སྐུ་ལོགས་པ་ཞིག་ཡོད་པའི་ཕྱིར། དེར་ཐལ། དེའི་ལུགས་ལ་



(188)
སྐབས་འདིའི་གཞུང་དོན་ལ་འཕགས་སེང་གི་རྩོད་ལན།
མཐའ་དཔྱོད་སྨད་ཆ།
རྣམ་མཁྱེན་དེ་ཡང་དེ་ཡིན། ལོངས་སྐུའི་སེན་མོ་ཟངས་མདོག་དེ་ཡང་དེ་ཡིན་པའི་ཕྱིར། རྟགས་
གཉིས་ཀ་དེར་ཐལ། དེའི་ལུགས་ལ་དེ་གཉིས་སངས་རྒྱས་ཀྱི་སྐུ་ཡིན་པའི་ཕྱིར་ཏེ། དེའི་ལུགས་ལ་དེ་
གཉིས་ཆོས་སྐུ་ཡིན་པའི་ཕྱིར་ཏེ། དེའི་ལུགས་ལ་དེ་གཉིས་སངས་རྒྱས་ཡིན་པའི་ཕྱིར། ཞེས་པ་ནི།
འཕགས་སེང་གཉིས་ཀྱི་ལུགས་འདྲེས་པའི་རིགས་པ་སྟེ། འཕགས་པའི་ལུགས་ལ་སངས་རྒྱས་
ཡིན་ན་ཆོས་སྐུ་ཡིན་པས་མ་ཁྱབ་པའི་ཕྱིར། ཡང་ཁོ་ན་རེ། འཕགས་པས་ཡེ་ཤེས་ཆོས་སྐུ་བཞེད་པར་
ཐལ༑ རྣམ་མཁྱེན་དེ་འཕགས་པས་ཡེ་ཤེས་ཆོས་སྐུར་བཞེད་པའི་ཕྱིར། དེར་ཐལ། རྣམ་མཁྱེན་དེ་
འཕགས་པས་བཞེད་པའི་ཡེ་ཤེས་ཆོས་སྐུ་ཡིན་པའི་ཕྱིར་ན་མ་ཁྱབ། འོ་ན། མྱུ་གུ་དེ་སེམས་ཙམ་པས་
བདེན་སྟོང་དུ་འདོད་པར་ཐལ། མྱུ་གུ་སེམས་ཙམ་པས་འདོད་པའི་བདེན་སྟོང་ཡིན་པའི་ཕྱིར། ཁྱབ་པ་
ཁས༑ རྟགས་དེར་ཐལ། དེ་སེམས་ཙམ་པས་འདོད་པའི་གཞན་དབང་གང་ཞིག་། དེ་སེམས་ཙམ་
པས་འདོད་པའི་བདེན་གྲུབ་མ་ཡིན་པའི་ཕྱིར། ཕྱི་མ་དེར་ཐལ། སེམས་ཙམ་པས་འདོད་པའི་བདེན་
གྲུབ་མེད་པའི་ཕྱིར། དེར་ཐལ། སེམས་ཙམ་པས་འདོད་པ་ལྟར་གྱི་བདེན་གྲུབ་མེད་པའི་ཕྱིར།
རྩ་རྟགས་གཉིས་པ། འཕགས་སེང་གཉིས་སྐུའི་བསྟན་ཚུལ་ལ་རྩོད་པ་མ་གྲུབ་ན། དེ་རྩོད་པར་ཐལ།
འཕགས་པའི་ལུགས་ལ། བྱང་ཆུབ་ཕྱོགས་མཐུན་ཚད་མེད་དང་། །ཞེས་སོགས་ཀྱིས་ངོ་བོ་ཉིད་སྐུ་
བསྟན། སློབ་དཔོན་གྱི་ལུགས་ལ་གཞུང་འདིས་ཡེ་ཤེས་ཆོས་སྐུ་བསྟན་པའི་ཕྱིར། དང་པོ་དེར་ཐལ།
འཕགས་པའི་ལུགས་ལ། བྱང་ཆུབ་ཕྱོགས་མཐུན་ཚད་མེད་དང་། །ཞེས་པ་ནས། ཆོས་ཀྱི་སྐུ་ཞེས་
བརྗོད་པ་ཡིན། །ཞེས་པའི་བར་གྱི་གཞུང་གིས་དངོས་སུ་བསྟན་པའི་སངས་རྒྱས་དང་། གཞུང་འདིའི་
བསྟན་བྱའི་གཙོ་བོར་གྱུར་པའི་སངས་རྒྱས་ཡིན་ན། ངོ་བོ་ཉིད་སྐུ་ཡིན་པས་ཁྱབ་པའི་ཕྱིར། རྟགས་
འབུད་བྱས་པ་ལ། ཁོ་ན་རེ། སངས་རྒྱས་ཀྱི་སའི་ཟག་མེད་ཡེ་ཤེས་སྡེ་ཚན་ཉེར་གཅིག་ཆོས་ཅན།
འཕགས་པའི་ལུགས་ལ་ངོ་བོ་ཉིད་སྐུ་ཡིན་པར་ཐལ། དེའི་ལུགས་ལ་བྱང་ཆུབ་ཕྱོགས་མཐུན་ཚད་མེད་



མཐའ་དཔྱོད་སྨད་ཆ།
སྐབས་འདིའི་གཞུང་དོན་ལ་འཕགས་སེང་གི་རྩོད་ལན།
(189)
པ་ཐམས་
དང་༑ ཞེས་པ་ནས་ཆོས་ཀྱི་སྐུ་ཞེས་བརྗོད་པ་ཡིན། ཞེས་པའི་བར་གྱིས་དངོས་སུ་བསྟན་པའི་སངས་
རྒྱས་དང༌། གཞུང་འདིའི་བསྟན་བྱའི་གཙོ་བོར་གྱུར་པའི་སངས་རྒྱས་གཉིས་ཀ་ཡིན་པའི་ཕྱིར། དེར་
ཐལ༑ གཞུང་འདིའི་སྐབས་ནས་དངོས་སུ་བསྟན་པའི་སངས་རྒྱས་གང་ཞིག །གཞུང་འདིའི་བསྟན་
བྱའི་གཙོ་བོར་གྱུར་པའི་སངས་རྒྱས་ཡིན་པའི་ཕྱིར། དང་པོ་དེར་ཐལ། དེའི་ལུགས་ལ་བྱང་ཆུབ་
ཕྱོགས་མཐུན་ཚད་མེད་དང་། ཞེས་པ་ནས། རྣམ་པ་ཐམས་ཅད་མཁྱེན་ཉིད་དང་། །ཞེས་པའི་བར་
གྱིས་དངོས་སུ་བསྟན་པའི་སངས་རྒྱས་ཡིན་པའི་ཕྱིར་ཟེར་ན། མ་ཁྱབ། འོ་ན། གཞན་དབང་ཆོས་
ཅན༑ གང་གིས་རྟེན་ཅིང་འབྲེལ་བར་འབྱུང་། །འགག་པ་མེད་པ་སྐྱེ་མེད་པ། །ཞེས་པའི་སྐབས་ནས་
དངོས་སུ་བསྟན་པའི་རྟེན་འབྲེལ་དུ་ཐལ། གང་གིས་རྟེན་ཅིང་འབྲེལ་བར་འབྱུང་། །ཞེས་པའི་སྐབས་
ནས་དངོས་སུ་བསྟན་པའི་རྟེན་འབྲེལ་ཡིན་པའི་ཕྱིར། ཁྱབ་པ་ཁས། རྩ་རྟགས་ཕྱི་མ། གཞུང་འདིའི་
བསྟན་བྱའི་གཙོ་བོར་གྱུར་པའི་སངས་རྒྱས་ཡིན་པ་དེར་ཐལ། དེའི་ལུགས་ལ་བྱང་ཆུབ་ཕྱོགས་མཐུན་
ཚད་མེད་དང་། ཞེས་པ་ནས། རྣམ་པ་ཐམས་ཅད་མཁྱེན་ཉིད་དང་། །ཞེས་པའི་བར་གྱི་བསྟན་བྱའི་
གཙོ་བོར་གྱུར་པའི་སངས་རྒྱས་ཡིན་པའི་ཕྱིར། མ་གྲུབ་ན། དེར་ཐལ། འཕགས་པའི་ལུགས་ལ་
གཞུང་འདིའི་བསྟན་བྱའི་གཙོ་བོར་གྱུར་པའི་སངས་རྒྱས་ཡོད་པ་གང་ཞིག །དེའི་ལུགས་ལ་གཞུང་
འདིའི་བསྟན་བྱའི་གཙོ་བོར་གྱུར་པའི་ངོ་བོ་ཉིད་སྐུ་མེད་པའི་ཕྱིར། ཕྱི་མ་མ་གྲུབ་ན། དེའི་ལུགས་ལ་
ཆོས་ཀྱི་སྐུ་ཞེས་བརྗོད་པ་ཡིན། ཞེས་རྐང་པ་ཕྱི་མ་སྨོས་མི་དགོས་པར་ཐལ། མ་གྲུབ་པ་དེའི་ཕྱིར།
རྩ་རྟགས་དང་པོ་དེར་ཐལ། དེའི་ལུགས་ལ་བྱང་ཆུབ་ཕྱོགས་མཐུན་ཚད་མེད་དང༌། ཞེས་པ་ནས། །
ཆོས་ཀྱི་སྐུ་ཞེས་བརྗོད་པ་ཡིན། །ཞེས་པའི་བར་གྱི་བསྟན་བྱའི་གཙོ་བོར་གྱུར་པའི་སངས་རྒྱས་ཡོད་
པའི་ཕྱིར་ན་མ་ཁྱབ། འོ་ན། གང་གིས་རྟེན་ཅིང་འབྲེལ་བར་འབྱུང་། །ཞེས་པའི་རྐང་པ་གཅིག་པོ་
འདིའི་བསྟན་བྱའི་གཙོ་བོར་གྱུར་པའི་རྟེན་འབྲེལ་ཡོད་པར་ཐལ། གང་གིས་རྟེན་ཅིང་འབྲེལ་བར་
ར་པ



(190)
སྐབས་འདིའི་གཞུང་དོན་ལ་འཕགས་སེང་གི་རྩོད་ལན།
མཐའ་དཔྱོད་སྨད་ཆ།
འབྱུང་། །འགག་པ་མེད་པ་སྐྱེ་མེད་པ། །ཞེས་པའི་གཞུང་གི་བསྟན་བྱའི་གཙོ་བོར་གྱུར་པའི་རྟེན་
འབྲེལ་ཡོད་པའི་ཕྱིར། ཁྱབ་པ་ཁས། འདོད་མི་ནུས་ཏེ། གཞུང་དེས་འདུས་བྱས་ཀྱི་རྟེན་འབྲེལ་གྱི་
སྟོང་ཉིད་ཀྱི་སྟོང་གཞི་ཆོས་ཅན་ངོས་བཟུང་བའི་ཕྱིར་དུ་འདུས་བྱས་ཀྱི་རྟེན་འབྲེལ་ཞར་བྱུང་ཙམ་དུ་
བསྟན་པའི་ཕྱིར། གཞན་ཡང་། འཕགས་པའི་ལུགས་ལ་བྱང་ཆུབ་ཕྱོགས་མཐུན་ཚད་མེད་དང་།།
ཞེས་པ་ནས། ཆོས་ཀྱི་སྐུ་ཞེས་བརྗོད་པ་ཡིན། །ཞེས་པའི་བར་གྱིས་སངས་རྒྱས་ཀྱི་སའི་ཟག་མེད་ཡེ་
ཤེས་སྡེ་ཚན་ཉེར་གཅིག་བསྟན་བྱའི་གཙོ་བོར་བྱས་ནས་མ་བསྟན་པར་ཐལ། འཕགས་པའི་ལུགས་
ལ་གཞུང་དེས་ཆོས་ཉིད་ཀྱི་སྐུའི་ཆོས་ཅན་ཤེས་པའི་ཕྱིར་དུ་སངས་རྒྱས་ཀྱི་སའི་ཟག་མེད་ཡེ་ཤེས་སྡེ་
ཚན་ཉེར་གཅིག་ཞར་བྱུང་གི་ཚུལ་དུ་དངོས་སུ་བསྟན་པའི་ཕྱིར། གཞན་ཡང་། འཕགས་པའི་ལུགས་
ལ་བྱང་ཆུབ་ཕྱོགས་མཐུན་ཚད་མེད་དང་། ཞེས་པ་ནས། ཆོས་ཀྱི་སྐུ་ཞེས་བརྗོད་པ་ཡིན། །ཞེས་པའི་
བར་གྱི་གཞུང་གིས་ཡེ་ཤེས་ཆོས་སྐུ་བསྟན་པར་ཐལ། དེའི་བར་གྱི་གཞུང་གིས་སངས་རྒྱས་ཀྱི་སའི་
ཟག་མེད་ཡེ་ཤེས་སྡེ་ཚན་ཉེར་གཅིག་བསྟན་པ་གང་ཞིག །དེའི་ལུགས་ལ་སངས་རྒྱས་ཀྱི་སའི་ཟག་
མེད་ཡེ་ཤེས་སྡེ་ཚན་ཉེར་གཅིག་ཡེ་ཤེས་ཆོས་སྐུ་ཡིན་པའི་ཕྱིར། རྟགས་ཕྱི་མ་ཁས། དང་པོ་དེར་ཐལ།
གཞུང་འདིས་སངས་རྒྱས་ཀྱི་སའི་ཟག་མེད་ཡེ་ཤེས་སྡེ་ཚན་ཉེར་གཅིག་ངོ་བོ་ཉིད་སྐུའི་ཆོས་ཅན་དུ་
བསྟན་པའི་ཕྱིར། རྩ་བར་འདོད་ན། དེའི་ལུགས་ལ། ཆོས་ཀྱི་སྐུ་ཞེས་བརྗོད་པ་ཡིན། ཞེས་པའི་ཆོས་
སྐུ་ཡེ་ཤེས་ཆོས་སྐུ་ལ་བྱེད་རིགས་པར་ཐལ། འདོད་པའི་ཕྱིར། འདོད་མི་ནུས་ཏེ། འཕགས་པའི་
ལུགས་ལ་ཆོས་ཀྱི་སྐུ་ཞེས་བརྗོད་པ་ཡིན། ཞེས་པའི་ཆོས་ཀྱི་སྐུ་དེ་ཆོས་ཉིད་ཀྱི་སྐུ་ལ་བྱེད་རིགས་པའི་
ཕྱིར༑ དེར་ཐལ། ཉི་སྣང་ལས། རྐྱེན་ཕྱིས་པས་ཆོས་ཉིད་ཀྱི་སྐུ་ལ་ཆོས་ཀྱི་སྐུ་ཞེས་བྱའོ། །ཞེས་གསུངས་
པའི་ཕྱིར། ཡང་ཁ་ཅིག །སློབ་དཔོན་གྱི་ལུགས་ལ་ཆོས་སྐུ་མཛད་པ་དང་བཅས་པ། ཞེས་པའི་སྐབས་ནས་
དངོས་སུ་བསྟན་པའི་ཆོས་སྐུ་ཡིན་ན། ཆོས་ཀྱི་སྐུ་ཞེས་བརྗོད་པ་ཡིན་ཞེས་པའི་གཞུང་གི་སྐབས་ནས་



མཐའ་དཔྱོད་སྨད་ཆ།
སྐབས་འདིའི་གཞུང་དོན་ལ་འཕགས་སེང་གི་རྩོད་ལན།
(191)
ར་
དངོས་སུ་བསྟན་པའི་ཆོས་སྐུ་ཡིན་དགོས་ཏེ། དེའི་ལུགས་ལ། དེ་བཞིན་གཞན་པ་སྤྲུལ་པ་ནི། ཞེས་
པའི་སྐབས་ནས་དངོས་སུ་བསྟན་པའི་སྤྲུལ་སྐུ་ཡིན་ན། གང་གིས་སྲིད་པ་ཇི་སྲིད་པར། ཞེས་པའི་
སྐབས་ནས་དངོས་སུ་བསྟན་པའི་སྤྲུལ་སྐུ་ཡིན་དགོས་པ་གང་ཞིག །རྒྱུ་མཚན་མཚུངས་པའི་ཕྱིར།
ཕྱི་མ་དེར་ཐལ། སློབ་དཔོན་གྱི་ལུགས་ལ། དེ་བཞིན་གཞན་པ་སྤྲུལ་པ་ནི། །ཞེས་པ་དང་། གང་གིས་
སྲིད་པ་ཇི་སྲིད་པར། །ཞེས་སོགས་ལུས་རྣམ་གཞག་དང་ཡན་ལག་རྒྱས་བཤད་དུ་སྦྱོར་རིགས་པ་དེ་
བཞིན་དུ། ཆོས་སྐུ་མཛད་པ་དང་བཅས་པ། །ཞེས་པའི་གཞུང་དང་། ཆོས་ཀྱི་སྐུ་ཞེས་བརྗོད་པ་ཡིན།།
ཞེས་པའི་གཞུང་གཉིས། ལུས་རྣམ་གཞག་དང་ཡན་ལག་རྒྱས་བཤད་དུ་སྦྱོར་རིགས་པའི་ཕྱིར་ཞེ་ན།
མ་ཁྱབ་སྟེ། དེ་བཞིན་གཞན་པ་སྤྲུལ་པ་ནི། །ཞེས་པའི་གཞུང་གི་སྐབས་ནས་དངོས་སུ་བསྟན་པའི་
སངས་རྒྱས་ཀྱི་སྐུ་ཡིན་ན། སྤྲུལ་སྐུ་ཡིན་པས་ཁྱབ་ཀྱང༌། ཆོས་སྐུ་མཛད་པ་དང་བཅས་པ། །ཞེས་པའི་
གཞུང་གི་སྐབས་ནས་དངོས་སུ་བསྟན་པའི་སངས་རྒྱས་ཀྱི་སྐུ་ཡིན་ན་ཡེ་ཤེས་ཆོས་སྐུ་ཡིན་པས་མ་
ཁྱབ་པའི་ཕྱིར། དེར་ཐལ། རྒྱན་གྱི་ཆེད་དུ་བྱ་བའི་གདུལ་བྱའི་ཐོབ་བྱར་གྱུར་པའི་ཆོས་སྐུ་དེ། གཞུང་
འདིའི་སྐབས་ནས་དངོས་སུ་བསྟན་པའི་ཆོས་སྐུ་ཡིན་པ་གང་ཞིག །ཡེ་ཤེས་ཆོས་སྐུ་མ་ཡིན་པའི་ཕྱིར།
དང་པོ་མ་གྲུབ་ན། དེ་ཆོས་ཅན། དེར་ཐལ། རྒྱན་གྱི་སྐབས་བརྒྱད་པ་ནས་དངོས་སུ་བཤད་པའི་སྐུ་
བཞིའི་དབྱེ་གཞིར་གྱུར་པའི་སྐུ་ཡིན་པའི་ཕྱིར། དེ་ལ་ཁྱབ་པ་ཡོད་པར་ཐལ། ཆོས་སྐུ་མཛད་པ་དང་
བཅས་པ། ཞེས་པའི་གཞུང་འདི་སྐབས་བརྒྱད་པ་དང་བསྟན་བཤད་སྦྱོར་བའི་ཚིག་ཡིན་པའི་ཕྱིར།
ཁ་ཅིག །སྐབས་དང་པོའི་བསྟན་བྱའི་གཙོ་བོར་གྱུར་པའི་ཡེ་ཤེས་ཆོས་སྐུ་མེད་དེ། སྐབས་དང་པོས་ཡེ་
ཤེས་ཆོས་སྐུ་བསྟན་བྱའི་གཙོ་བོར་བྱས་ནས་མ་བསྟན་པའི་ཕྱིར། ཞེས་ཟེར། དེའི་བསྟན་བྱའི་གཙོ་
བོར་གྱུར་པའི་ཡེ་ཤེས་ཆོས་སྐུ་ཡོད་པར་ཐལ། རྒྱན་གྱི་ཆེད་དུ་བྱ་བའི་གདུལ་བྱའི་རྒྱུད་ལ་འབྱུང་འགྱུར་
གྱི་རྣམ་མཁྱེན་དེ་དེ་ཡིན་པའི་ཕྱིར། མ་གྲུབ་ན། དེ་ཆོས་ཅན། དེར་ཐལ། དེའི་བསྟན་བྱའི་གཙོ་བོར་གྱུར་



(192)
སྐབས་འདིའི་གཞུང་དོན་ལ་འཕགས་སེང་གི་རྩོད་ལན།
མཐའ་དཔྱོད་སྨད་ཆ།
པའི་སེམས་བསྐྱེད་ལ་སོགས་པ་ཆོས་བཅུ་མངོན་སུམ་དུ་རྟོགས་པ་མཐར་ཐུག་པའི་ཡེ་ཤེས་ཆོས་སྐུ་
ཡིན་པའི་ཕྱིར། མ་གྲུབ་ན། དེར་ཐལ། དེའི་བསྟན་བྱའི་གཙོ་བོར་གྱུར་པའི་སེམས་བསྐྱེད་ལ་སོགས་
པའི་ཆོས་བཅུ་མངོན་སུམ་དུ་རྟོགས་པ་མཐར་ཐུག་པའི་ཡེ་ཤེས་ཆོས་སྐུ་ཡོད་པའི་ཕྱིར། དེར་ཐལ།
སྤྱིར་དེ་ཡོད་པ་གང་ཞིག །སྐབས་བརྒྱད་པའི་བསྟན་བྱའི་གཙོ་བོར་གྱུར་པའི་དེ་མེད་པའི་ཕྱིར། ཕྱི་མ་
མ་གྲུབ་ན་སོང་། དེར་ཐལ། སྐབས་བརྒྱད་པའི་བསྟན་བྱའི་གཙོ་བོར་གྱུར་པའི་ཆོས་བཅུ་མངོན་སུམ་
དུ་རྟོགས་པ་མཐར་ཐུག་པའི་ཡེ་ཤེས་མེད་པའི་ཕྱིར། དེར་ཐལ། སྐབས་བརྒྱུད་པས་དེ་བསྟན་བྱའི་
གཙོ་བོར་བྱས་ནས་མ་བསྟན་པའི་ཕྱིར། ཁྱབ་པ་རྩ་རྟགས་ལ་འགྲེ། རྟོགས་དེར་ཐལ། དེས་སེམས་
བསྐྱེད་ལ་སོགས་པའི་ཆོས་བཅུ་མངོན་སུམ་དུ་རྟོགས་པའི་ཡེ་ཤེས་བསྟན་བྱའི་གཙོ་བོར་བྱས་ནས་མ་
བསྟན་པའི་ཕྱིར། དེར་ཐལ། སྐབས་དང་པོས་མཁྱེན་གསུམ་གྱི་རྣམ་པ་སྒོམ་སྟོབས་ཀྱིས་ཐོབ་པའི་
མཐར་ཐུག་པའི་ཡེ་ཤེས་བསྟན་བྱའི་གཙོ་བོར་བྱས་ནས་མ་བསྟན་པའི་ཕྱིར་ཏེ། དེས་ཡེ་ཤེས་ཆོས་སྐུ་
བསྟན་བྱའི་གཙོ་བོར་བྱས་ནས་མ་བསྟན་པའི་ཕྱིར། ཁ་ཅིག །ཉི་སྣང་ལས་དེ་ལ་ཆོས་ཀྱི་སྐུ་
ཞེས་བརྗོད་པ་ནི་སྔོན་གྱི་གནས་སྐབས་ཀྱི་རྗེས་སུ་འབྲང་ནས་ཉེ་བར་བཏགས་པ་ཡིན་པར་རིག་པར་
བྱའོ༑ །ཞེས་གསུངས་པ་འདིས་སངས་རྒྱས་ཀྱི་སའི་ཟག་མེད་ཡེ་ཤེས་སྡེ་ཚན་ཉེར་གཅིག་སངས་
རྒྱས་ཀྱི་སྐུ་བཏགས་པ་བར་བསྟན་པ་ཡིན། ཞེས་ཟེར། འོ་ན། འཕགས་པའི་ལུགས་ལ་སངས་རྒྱས་
ཀྱི་སའི་ཟག་མེད་ཡེ་ཤེས་སྡེ་ཚན་ཉེར་གཅིག་སངས་རྒྱས་ཀྱི་སྐུར་སྟོན་པའི་མདོ་བསྟན་བཅོས་ཀྱི་
གཞུང་ཚིག་ཡོད་པར་ཐལ། དམ་བཅའ་དེའི་ཕྱིར། ཁོ་ན་རེ། འདོད་དེ། ཤེར་ཕྱིན་འབུམ་པ་ལས།
ཆོས་ཀྱི་སྐུ་དང་གཟུགས་ཀྱི་སྐུ་དང་ཡེ་ཤེས་ཀྱི་སྐུ་མཐོང་བར་འཚལ་ཞིང་ཤེས་པར་འཚལ་བས། ཤེས་
རབ་ཀྱི་ཕ་རོལ་ཏུ་ཕྱིན་པ་དེ་མཉན་པར་བྱ། ཞེས་པའི་ལུང་དོན་འཕགས་པས་ཞལ་གྱིས་བཞེས་པའི་
ཕྱིར་ཞེ་ན། མ་ཁྱབ་སྟེ། འཕགས་པས་མདོ་དེས་སྐུ་གསུམ་ལས་ལོགས་པའི་ཡེ་ཤེས་ཆོས་སྐུ་བསྟན་



མཐའ་དཔྱོད་སྨད་ཆ།
ཟིལ་གྱིས་གནོན་པའི་སྐྱེ་མཆེད།
(193)
པར་མི་བཞེད་པའི་ཕྱིར། ཡེ་ཤེས་ཀྱི་སྐུ་ཞེས་པ་ཆོས་སྐུ་སྤྱི་ལ་དགོངས་པའམ། ཡང་ན་སངས་རྒྱས་ཀྱི་
སའི་ཟག་མེད་ཡེ་ཤེས་སྡེ་ཚན་ཉེར་གཅིག་དེ་ཡེ་ཤེས་བསགས་པ་ཡིན་པ་ལ་དགོངས་པའི་ཕྱིར།
གཞན་ཡང་། ཁྱོད་ཀྱིས་བཤད་པ་དེ་འགྲེལ་ཚིག་དེའི་དོན་མ་ཡིན་པར་ཐལ། འགྲེལ་ཚིག་དེའི་
དོན་སངས་རྒྱས་ཀྱི་སའི་ཟག་མེད་ཡེ་ཤེས་སྡེ་ཚན་ཉེར་གཅིག་ངོ་བོ་ཐ་དད་མ་ཡིན་ཀྱང་། སྐུ་དེ་
བསགས་པའམ་ཐ་དད་པ་ལྟ་བུར་བསྟན་པ་ནི། སྔོན་སློབ་ལམ་གྱི་རྒྱུའི་གནས་སྐབས་ཀྱི་རྗེས་སུ་
འབྲངས་པ་ཡིན། ཞེས་པའི་དོན་ཡིན་པའི་ཕྱིར། དེར་ཐལ། ཐུབ་པ་དགོངས་རྒྱན་ལས། དེ་རྣམས་ཀྱི་
མཚན་ཉིད་ཐ་དད་པ་ནི་དེ་རྣམས་ཀྱི་རྒྱུའི་གནས་སྐབས་ཀྱི་རྗེས་སུ་འབྲངས་པས་ཀུན་རྫོབ་པའོ།།
ཞེས་གསུངས་པའི་ཕྱིར། ཡང་ན། ཉི་སྣང་དང་རྣམ་འགྲེལ་གཉིས་ཀར་སྐུ་ཞེས་བརྗོད་པ་ངོ་བོ་ཉིད་སྐུ་
ལ་བྱས་ནས། སྐུ་འམ་བསགས་པར་བསྟན་པ་ནི། དེ་ཐོབ་བྱེད་སློབ་ལམ་གྱི་རྗེས་སུ་འབྲངས་ཞེས་པ་
སྟེ༑ ཐག་གཅོད་མི་སྔ་བར་དཔྱོད་དགོས་པར་འདུག་གོ། ། སྨྲས་པ། ཀུན་མཁྱེན་རྒྱལ་ཚབ་ཆོས་རྗེ་གསོན། །ཉིད་
ཀྱི་བཀའ་སྩལ་རྣམ་བཤད་འདི། །ཀུན་གྱི་ཐུན་མོང་ཡིན་བསམ་ན། །དགོངས་པ་འཆད་ཚེ་ཁོ་བོ་ཙམ། །དེ་ཡི་ཕྱིར་ན་ངོས་ཅག་ལ། །རྒྱུན་
་དུ་ཐུགས་རྗེའི་སྤུན་གྱི་གཟིགས། །ཡིད་ནི་ཆོས་ལ་ཕྱོགས་པ་དང༌། །འཆད་རྩོད་རྩོམ་པའི་དངོས་གྲུབ་སྩོལ། །དེ་ཡི་བཀའ་དྲིན་ཁུར་
ཐབས་སུ༑ ༑ཁྱོད་ཀྱི་ལུགས་བཟང་ནོར་བུ་མཆོག །རྣམ་དཔྱོད་རྒྱལ་མཚན་རྩེར་བཀོད་ནས། །བློ་གསལ་ཀུན་གྱི་འདོད་དགུར་བྱ། །དེ་
ལྟ་མོད་ཀྱི་སྙིགས་དུས་འདིར། །འཁོར་ངན་ལོག་སྒྲུབ་འབྱུང་ལ་ཉེ། །ལོག་སྒྲུབ་བཟོད་པའི་གོ་ཆ་ཞིག །ཅིས་ཀྱང་བདག་ལ་བཀའ་དྲིན་ཞུ་
།ཡང་ན་འགྲོ་ཀུན་ངོས་ཅིག་གི། །ཕ་མ་ཡིན་པར་ཐག་ཆོད་ན། །སྣང་ཙམ་ལོག་སྒྲུབ་བཟོད་པར་སླ། །དམ་པའི་དོན་དུ་ལོག་སྒྲུབ་མེད།
༼མེ་མ་སངས་རྒྱས་བསྟན་པ་ནི། །བདག་གི་མགོན་དང་སྐྱབས་ཡིན་ཕྱིར། །བརྒལ་ཞིང་བརྟགས་པ་འདི་དག་ཀྱང་། །བསྟན་ལ་ཕན་པར་
བསམས་ནས་བགྱིས། །ཞེས་བྱ་བ་ནི་བར་སྐབས་ཀྱི་ཉམས་དགའོ།།
། རྩ་བར། ཟད་པར་བཅུ་ཡི་བདག་ཉིད་དང་། །ཞེས་པ་དང་། །འགྲེལ་པར། ས་
དང་ཆུ་དང་མེ་དང་རླུང་དང་། ཞེས་སོགས་ཀྱི་སྐབས་སུ། སྦྱོར་བ་དང་། མཐའ་དཔྱད་པ་གཉིས། དང་



(194)
ཟིལ་གྱིས་གནོན་པའི་སྐྱེ་མཆེད།
མཐའ་དཔྱོད་སྨད་ཆ།
པོ་ནི། སངས་རྒྱས་འཕགས་པའི་ཐུགས་རྒྱུད་ཀྱི་ཟད་པར་གྱི་ཏིང་ངེ་འཛིན་བཅུ་ཆོས་ཅན། ཡེ་ཤེས་
ཆོས་སྐུ་ཡིན་ཏེ། ཇི་ལྟ་བ་དང་ཇི་སྙེད་པ་ལ་ལྟོས་ནས་གཟིགས་པ་མཐར་ཐུག་པའི་ཡེ་ཤེས་ཡིན་པའི་
ཕྱིར་༑ གཉིས་པ་ལ། ཁ་ཅིག །བསམ་གཏན་གྱི་དངོས་གཞི་ལ་བརྟེན་ནས་སྔོ་སེར་སོགས་ཡུལ་བཅུ་
པོ་གང་རུང་གིས་ཁྱབ་པར་སྤྲུལ་ནུས་པའི་ཏིང་ངེ་འཛིན་ཤེས་རབ་མཚུངས་ལྡན་དང་བཅས་པ། ཟད་
པར་གྱི་ཏིང་ངེ་འཛིན་གྱི་མཚན་ཉིད། ཟེར་བ་མི་འཐད་དེ། གཟུགས་མེད་ཀྱི་དངོས་གཞི་ལ་བརྟེན་
པའི་ཟད་པར་གྱི་ཏིང་ངེ་འཛིན་ཡོད་པའི་ཕྱིར་ཏེ། མཛོད་ལས། གཉིས་ནི་གཟུགས་མེད་དག །ཅེས་
གསུངས་པའི་ཕྱིར། ཡང་ཁ་ཅིག །བསམ་གཏན་གྱི་དངོས་གཞི་དང་གཟུགས་མེད་ཀྱི་དངོས་གཞི་
གང་རུང་ལ་བརྟེན་ནས་སྔོ་སེར་སོགས་ཡུལ་བཅུ་པོ་གང་རུང་གིས་ཁྱབ་པར་སྤྲུལ་ནུས་པའི་ཏིང་ངེ་
འཛིན་ཤེས་རབ་མཚུངས་ལྡན་དང་བཅས་པ། དེའི་མཚན་ཉིད་ཟེར་བ་མི་འཐད་དེ། ཟད་པར་གྱི་ཏིང་
ངེ་འཛིན་མཚུངས་ལྡན་གྱི་རྣམ་པར་ཤེས་པ་མཚན་ཉིད་དེ་ཡིན་པ་གང་ཞིག །མཚོན་བྱ་དེ་མ་ཡིན་པའི་
ཕྱིར་༑ དང་པོ་དེར་ཐལ། དེ་ཡོད་པའི་ཕྱིར། གཉིས་པ་དེར་ཐལ། སེམས་བྱུང་མ་ཡིན་པའི་ཕྱིར། ཁྱབ་
སྟེ༑ ཆོས་རྒྱུན་གྱི་ཏིང་ངེ་འཛིན་ཡིན་ན་སེམས་བྱུང་ཡིན་པས་ཁྱབ། རྫུ་འཕྲུལ་གྱི་རྐང་པའི་ཏིང་ངེ་
འཛིན་སོགས་ལའང་སེམས་བྱུང་གིས་ཁྱབ་པའི་ཕྱིར། མཚན་ཉིད་དེ་ལ་ཁ་ཅིག །ཀེང་རུས་གསལ་
བར་སྣང་བའི་ཟད་པར་གྱི་ཏིང་ངེ་འཛིན་ཆོས་ཅན། མཚན་ཉིད་དེར་ཐལ། མཚོན་བྱ་དེའི་ཕྱིར།
འདོད་མི་ནུས་ཏེ། ཆོས་ཅན་དེའི་ཕྱིར། ཞེས་ཟེར། འོ་ན། ཀེང་རུས་གསལ་བར་སྣང་ཞིང་ཀེང་རུས་
དཀར་པོས་ཁྱབ་པར་སྤྲུལ་ནུས་པའི་ཟད་པར་གྱི་ཏིང་ངེ་འཛིན་ཆོས་ཅན། དེར་ཐལ། དེའི་ཕྱིར།
མ་གྲུབ་ན། དེར་ཐལ། དེ་ཡོད་པའི་ཕྱིར། མཛོད་ལས། ཀེང་རུས་ཆགས་བཅས་ཐམས་ཅད་ལ།།
རུས་པ་རྒྱ་མཚོའི་བར་དག་ཏུ། །སྤྲོ་ཞིང་སྡུད་པས་ལས་དང་པོ། །ཞེས་གསུངས་པའི་ཕྱིར། རྩ་བར་
འདོད་མི་རིགས་ཏེ། དེ་རང་ཡུལ་དུ་གྱུར་པའི་དཀར་པོས་ཁྱབ་པར་སྤྲུལ་ནུས་པའི་ཏིང་ངེ་འཛིན་ཡིན་



མཐའ་དཔྱོད་སྤྱད་ཆ།
ཟིལ་གྱིས་གནོན་པའི་སྐྱེ་མཆེད།
(195)
པའི་ཕྱིར། ཁ་ཅིག །སློབ་པའི་རྒྱུད་ཀྱི་ཟད་པར་གྱི་ཏིང་ངེ་འཛིན་ཡིན་ན་ལོག་ཤེས་ཡིན་པས་ཁྱབ་ཟེར་
བ་མི་འཐད་དེ། བྱང་འཕགས་གྱི་རྒྱུད་ཀྱི་ཟད་པར་གྱི་ཏིང་ངེ་འཛིན་ལོག་ཤེས་མ་ཡིན་པའི་ཕྱིར། དེར་
ཐལ༑ དེ་ལམ་ཤེས་ཡིན་པའི་ཕྱིར། དེར་ཐལ། སངས་རྒྱས་འཕགས་པའི་ཐུགས་རྒྱུད་ཀྱི་དེ་ཡེ་ཤེས་
ཆོས་སྐུ་ཡིན་པའི་ཕྱིར་ཏེ། ཟད་པར་བཅུ་ཡི་བདག་ཉིད་དང་། །ཞེས་གསུངས་པའི་ཕྱིར། ཁོ་ན་རེ། བྱང་
སེམས་འཕགས་པས་སེམས་རྟེན་བསམ་གཏན་གྱི་དངོས་གཞི་ལ་བརྟེན་ནས་རང་གི་དམིགས་ཡུལ་
དུ་གྱུར་པའི་ས་ཁམས་ཆུར་བསྒྱུར་བ་དེའི་ཚེ། རང་གི་དམིགས་ཡུལ་དུ་གྱུར་པའི་ས་ཁམས་ཆུར་སོང་
བར་ཐལ། བྱང་སེམས་འཕགས་པའི་ཐུགས་རྒྱུད་ཀྱི་ཟད་པར་གྱི་ཏིང་ངེ་འཛིན་ལོག་ཤེས་མ་ཡིན་
པའི་ཕྱིར་ཞེ་ན། འདོད་དེ། སྤྱིར་ས་ཁམས་ཆུ་ཁམས་སུ་མི་འགྱུར་ཡང་། བྱང་སེམས་ཀྱི་ཏིང་ངེ་
འཛིན་གྱི་སྟོབས་ལས་དེ་ལྟར་འགྱུར་བ་མི་འགལ་བའི་ཕྱིར། དེར་ཐལ། ཆུ་ཀླུང་བདུད་རྩི་རྣག་ཁྲག་
སོགས་སུ་མི་འགྱུར་ཡང་། སེམས་ཅན་གྱི་ལས་སྟོབས་ཀྱིས་དེ་ལྟར་འགྱུར་བ་མི་འགལ་བའི་ཕྱིར།
དེར་ཐལ། ལྷ་མི་ཡི་དྭགས་གསུམ་གྱིས་བརླན་ཞིང་གཤེར་བ་ཕོར་པ་གང་ལ་ཅིག་ཅར་བལྟས་པའི་ཚེ།
ཡི་དྭགས་ཀྱི་ལས་ངན་པའི་སྟོབས་ཀྱིས་བརླན་ཞིང་གཤེར་པ་ཕོར་པ་གང་གི་སྟེང་ན་གསར་དུ་གྲུབ་
པའི་རྣག་ཁྲག་དང་། ལྷའི་ལས་བཟང་པོའི་སྟོབས་ཀྱིས་དེའི་སྟེང་ན་གསར་དུ་གྲུབ་པའི་བདུད་རྩི་
གཉིས་ཀ་ཡོད་པའི་ཕྱིར། ཡང་སློབ་པའི་རྒྱུད་ཀྱི་ཟད་པར་གྱི་ཏིང་ངེ་འཛིན་ཡིན་ན། འཁྲུལ་ཤེས་ཡིན་
པས་ཁྱབ་བྱས་པ་ལ། ཁ་ཅིག །མི་འཐད་དེ། སློབ་པའི་རྒྱུད་ཀྱི་ཟད་པར་སྔོན་པོའི་ཏིང་ངེ་འཛིན་ཡིན་
ན༑ འཁྲུལ་ཤེས་ཡིན་པས་མ་ཁྱབ་པའི་ཕྱིར་ཏེ། དེ་ཡིན་ན་སྔོན་པོ་ཕྱི་རོལ་དོན་དུ་སྣང་བས་མ་ཁྱབ་
པའི་ཕྱིར། དེར་ཐལ། རང་རྒྱལ་དགྲ་བཅོམ་གྱི་རྟོགས་པ་སྔོན་སོང་གི་བྱང་འཕགས་ཀྱི་རྒྱུད་ཀྱི་ཟད་
པར་སྔོན་པོའི་ཏིང་ངེ་འཛིན་ལ་སྔོན་པོ་ཕྱི་རོལ་དོན་དུ་མི་སྣང་བའི་ཕྱིར། མ་གྲུབ་ན། དེར་ཐལ། དེས་
སྔོན་པོ་ཕྱི་རོལ་དོན་དུ་འཛིན་པའི་རྟོག་པ་སྤངས་པའི་ཕྱིར། ཟེར་ན། མ་ཁྱབ་སྟེ། རང་རྒྱལ་དགྲ་



(196)
ཟིལ་གྱིས་གནོན་པའི་སྐྱེ་མཆེད།
མཐའ་དཔྱོད་སྨད་ཆ།
བཅོམ་གྱི་རྟོག་པ་སྔོན་སོང་གི་བྱང་འཕགས་དེ་མི་སློབ་པ་ཡིན་པའི་ཕྱིར་ཏེ། དེ་དགྲ་བཅོམ་ཡིན་པའི་
ཕྱིར༑ རང་ལུགས། རང་གི་སེམས་རྟེན་དུ་གྱུར་པའི་བསམ་གཏན་གྱི་དངོས་གཞི་དང་གཟུགས་མེད་
ཀྱི་དངོས་གཞི་གང་རུང་ལ་བརྟེན་ནས་རང་གི་དམིགས་ཡུལ་དུ་གྱུར་པའི་སྔོ་སེར་སོགས་ཡུལ་བཅུ་པོ་
གང་རུང་གིས་ཁྱབ་པར་སྤྲུལ་ནུས་པའི་ཏིང་ངེ་འཛིན་དུ་དམིགས་པ་དེ། སྤྱིར་ཟད་པར་གྱི་ཏིང་ངེ་
འཛིན་གྱི་མཚན་ཉིད། སྐབས་འདིར་དངོས་སུ་བསྟན་པའི་རང་གི་སེམས་རྟེན་དུ་གྱུར་པའི་ཁམས་
གོང་མའི་དངོས་གཞི་ལ་བརྟེན་ནས་སྔོ་སེར་སོགས་ཡུལ་བཅུ་པོ་གང་རུང་གིས་ཁྱབ་པར་སྤྲུལ་ནུས་
པའི་ཏིང་ངེ་འཛིན་དུ་དམིགས་པ་དེ། སྐབས་འདིར་དངོས་སུ་བསྟན་པའི་ཟད་པར་གྱི་ཏིང་ངེ་འཛིན་གྱི་
མཚན་ཉིད། སྤྱིར་ཟད་པར་གྱི་ཏིང་ངེ་འཛིན་ལ་དབྱེ་ན། ས་ལ་སོགས་པ་འབྱུང་བ་བཞི། སྔོན་པོ་
ལ་སོགས་འབྱུང་འགྱུར་བཞི། ནམ་མཁའ་དང་རྣམ་ཤེས་ལ་དམིགས་པའི་ཟད་པར་ཏེ་བཅུ་ཡོད་
ཁ་ཅིག །སངས་རྒྱས་འཕགས་པའི་ཐུགས་རྒྱུད་ཀྱི་ཟད་པར་གྱི་ཏིང་ངེ་འཛིན་ཡིན་ན། སྐབས་འདིར་
དངོས་སུ་བསྟན་པའི་ཟད་པར་གྱི་ཏིང་ངེ་འཛིན་ཡིན་པས་ཁྱབ་ཟེར་བ་མི་འཐད་དེ། ཡེ་ཤེས་ཆོས་སྐུ་
ཡིན་ན་སྐབས་བརྒྱད་པ་འདིར་དངོས་སུ་བསྟན་པའི་ཡེ་ཤེས་ཆོས་སྐུ་ཡིན་པས་མ་ཁྱབ་པའི་ཕྱིར།
དེར་ཐལ། ཉན་ཐོས་ཀྱི་མི་སློབ་ལམ་སྔོན་དུ་སོང་བའི་ཡེ་ཤེས་ཆོས་སྐུས་མ་ངེས་པའི་ཕྱིར། འོ་ན།
ཟད་པར་དེ་སྐྱེ་མཆེད་གང་དང་གང་ལ་འཇོག་པ་ཡིན་ཞེ་ན། གཟུགས་ཀྱི་སྐྱེ་མཆེད་ལ་འཇོག་པ་ཡིན་
ཏེ༑ སྔོན་པོ་སོགས་བཞི་ལ་ཟད་པར་འཇོག་པ་གང་ཞིག །སྔོན་པོ་སོགས་ཁ་དོག་བཞི་པོ་གང་རུང་
ཡིན་ན་གཟུགས་ཀྱི་སྐྱེ་མཆེད་ཡིན་དགོས་པའི་ཕྱིར། རེག་བྱའི་སྐྱེ་མཆེད་ལ་འཇོག་པ་ཡིན་ཏེ། ས་
སོགས་འབྱུང་བ་བཞི་ལ་འཇོག་པ་གང་ཞིག །དེ་བཞི་གང་རུང་ཡིན་ན། རེག་བྱའི་སྐྱེ་མཆེད་ཡིན་དགོས་
པའི་ཕྱིར། ཆོས་ཀྱི་སྐྱེ་མཆེད་ལ་འཇོག་པ་ཡིན་ཏེ། ནམ་མཁའ་ལ་འཇོག་པ་གང་ཞིག །འདུས་མ་བྱས་
ཀྱི་ནམ་མཁའ་དང་། བུ་ག་ནམ་མཁའ་གང་རུང་ཡིན་ནའང་ཆོས་ཀྱི་སྐྱེ་མཆེད་ཡིན་དགོས་པའི་ཕྱིར།



མཐའ་དཔྱོད་སྨད་ཆ།
ཟིལ་གྱིས་གནོན་པའི་སྐྱེ་མཆེད།
(197)
ཡིད་ཀྱི་སྐྱེ་མཆེད་ལ་འཇོག་སྟེ། རྣམ་ཤེས་ལ་འཇོག་པ་གང་ཞིག །རྣམ་ཤེས་དང་ཡིད་ཀྱི་སྐྱེ་མཆེད་
དོན་གཅིག་པའི་ཕྱིར། སྒྲའི་སྐྱེ་མཆེད་ལ་ཟད་པར་མི་འཇོག་པའི་རྒྱུ་མཚན་ཡོད་དེ། སྒྲའི་ཟད་པར་
ཡོད་ན་སྒྲའི་རིགས་འདྲ་ཀུན་ལ་ཁྱབ་པར་སྤྲོ་བ་ཡོད་དགོས་པ་གང་ཞིག །སྒྲ་ལ་རིགས་འདྲའི་རྒྱུན་
མེད་པའི་ཕྱིར། དྲི་རོ་གཉིས་ལ་ཟད་པར་མི་འཇོག་པའི་རྒྱུ་མཚན་ཡོད་དེ། དྲིའི་ཟད་པར་དང་རོའི་
ཟད་པར་ཡོད་ན། གཟུགས་ཁམས་པའི་གཟུགས་ལའང་དྲི་རོ་གཉིས་ཀྱི་རིགས་འདྲས་ཁྱབ་པར་སྤྲོ་
བའི་ཟད་པར་ཡོད་དགོས་པ་གང་ཞིག །གཟུགས་ཁམས་པའི་གཟུགས་ལ་དྲི་རོའི་རིགས་མེད་པའི་
ཕྱིར༑ དང་པོ་དེར་ཐལ། ཟད་པར་བཞག་པའི་དགོས་པ་ཁམས་གོང་འོག་གིས་བསྡུས་པའི་རང་རང་
གི་རིགས་འདྲ་ཀུན་ལ་ཁྱབ་པར་སྤྲོ་ཞིང་བསྡུད་པའི་ཆེད་དུ་ཡིན་པའི་ཕྱིར། གཉིས་པ་དེར་ཐལ།
མཛོད་ལས། གཟུགས་ཀྱི་ཁམས་ན་བཅུ་བཞིའོ། །དྲི་དང་རོ་དང་སྣ་དང་ནི། །ལྕེའི་རྣམ་ཤེས་ཁམས་
མ་གཏོགས། །ཞེས་གསུངས་པའི་ཕྱིར། མིག་སོགས་སྐྱེ་མཆེད་ལྔ་ལ་ཟད་པར་མི་འཇོག་པའི་རྒྱུ་
མཚན་ཡོད་དེ། མིག་གི་ཟད་པར་སོགས་ལྔ་ཡོད་ན་སྣོད་ཀྱི་འཇིག་རྟེན་ལ་མིག་སོགས་དབང་པོ་ལྔ་
རང་རང་གི་རིགས་འདྲ་ཀུན་ལ་ཁྱབ་པར་སྤྲོ་བའི་ཟད་པར་ཡོད་དགོས་པ་གང་ཞིག །དེ་མེད་པའི་
ཕྱིར༔ དང་པོ་དེར་ཐལ། ཟད་པར་བཞག་པའི་དགོས་པ་ཁམས་གོང་འོག་གི་སྣོད་ཀྱི་འཇིག་རྟེན་
གྱིས་བསྡུད་པའི་རང་རང་གི་རིགས་འདྲ་ཀུན་ལ་ཁྱབ་པར་སྤྲོ་ཞིང་བསྡུད་པའི་ཆེད་དུ་ཡིན་པའི་ཕྱིར།
གཉིས་པ་དེར་ཐལ། སྣོད་ཀྱི་འཇིག་རྟེན་ལ་མིག་སོགས་དབང་པོ་ལྔའི་རིགས་འདྲ་མེད་པའི་ཕྱིར་རོ།།
༈ རྩ་བར། ཟིལ་གྱིས་གནོན་པའི་སྐྱེ་མཆེད་ནི། ཞེས་དང་། འགྲེལ་པར། ནང་
གཟུགས་ཅན་དང་གཟུགས་མེད་པར་འདུ་ཤེས་པ་དག་གིས། ཞེས་སོགས་ལ། སངས་རྒྱས་འཕགས་
པའི་ཐུགས་རྒྱུད་ཀྱི་ཟིལ་གནོན་གྱི་སྐྱེ་མཆེད་བརྒྱད་ཆོས་ཅན། ཡེ་ཤེས་ཆོས་སྐུ་ཡིན་ཏེ། ཇི་ལྟ་བ་དང་
ཇི་སྙེད་པ་ལ་ལྟོས་ནས་གཟིགས་པ་མཐར་ཐུག་པའི་ཡེ་ཤེས་ཡིན་པའི་ཕྱིར། རང་གི་སེམས་རྟེན་དུ་



(198)
ཟིལ་གྱིས་གནོན་པའི་སྐྱེ་མཆེད།
མཐའ་དཔྱོད་སྨད་ཆ།
གྱུར་པའི་བསམ་གཏན་གྱི་དངོས་གཞི་ལ་བརྟེན་ནས་དམིགས་པ་ཟིལ་གྱིས་གནོན་པ་ལ་དབང་
འབྱོར་པའི་ཏིང་ངེ་འཛིན་དུ་དམིགས་པ་དེ། ཟིལ་གནོན་གྱི་ཏིང་ངེ་འཛིན་གྱི་མཚན་ཉིད། དེ་ལ་དབྱེ་ན།
དབྱིབས་ཟིལ་གནོན་བཞི་དང༌། ཁ་དོག་ཟིལ་གནོན་བཞི་སྟེ་བརྒྱུད། དབྱིབས་ཟིལ་གནོན་བཞི་ཡོད་
དེ༑ ནང་གཟུགས་སུ་འདུ་ཤེས་པས་ཕྱི་རོལ་གྱི་གཟུགས་ཆུང་ངུ་ལ་ལྟ་བའི་ཟིལ་གྱིས་གནོན་པའི་སྐྱེ་
མཆེད། དེར་འདུ་ཤེས་པས་ཕྱི་རོལ་གྱི་གཟུགས་ཆེན་པོ་ལ་ལྟ་བའི་ཟིལ་གྱིས་གནོན་པའི་སྐྱེ་མཆེད།
ནང་གཟུགས་མེད་པར་འདུ་ཤེས་པས་ཕྱི་རོལ་གྱི་གཟུགས་ཆུང་ངུ་ལ་ལྟ་བའི་ཟིལ་གྱིས་གནོན་པའི་སྐྱེ་
མཆེད། དེར་འདུ་ཤེས་པས་ཕྱི་རོལ་གྱི་གཟུགས་ཆེན་པོ་ལ་ལྟ་བའི་ཟིལ་གྱིས་གནོན་པའི་སྐྱེ་མཆེད་
དང་བཞིར་ཡོད་པའི་ཕྱིར། གཉིས་པ་ཁ་དོག་ཟིལ་གནོན་བཞི་ཡོད་དེ། སྔོན་པོ་ཟིལ་གྱིས་གནོན་པའི་
སྐྱེ་མཆེད། སེར་པོ་དང་། དམར་པོ་དང་། དཀར་པོ་ཟིལ་གྱིས་གནོན་པའི་སྐྱེ་མཆེད་དང་བཞིར་ཡོད་
པའི་ཕྱིར། གོ་སླ་བར་བརྗོད་ན། དབྱིབས་ཟིལ་གནོན་ལ་བཞི་ཡོད་དེ། གཟུགས་ཆུང་བ་ཟིལ་གྱིས་
གནོན་པའི་ཟིལ་གནོན་གཉིས། གཟུགས་ཆེ་བ་ཟིལ་གྱིས་གནོན་པའི་ཟིལ་གནོན་གཉིས་ཏེ་བཞིར་
ཡོད་པའི་ཕྱིར། རང་གི་སེམས་རྟེན་བསམ་གཏན་གྱི་དངོས་གཞི་ལ་བརྟེན་ནས་རྣལ་འབྱོར་པ་རང་
ཉིད་ལ་གཟུགས་ཅན་གྱི་འདུ་ཤེས་བཞག་པ་དང་། གཟུགས་མེད་ཀྱི་འདུ་ཤེས་བཞག་པ་གང་རུང་
བྱས་ཏེ། ཕྱི་རོལ་གྱི་གཟུགས་ཆུང་ངུ་ལ་དམིགས་ནས་ཇི་ལྟར་འདོད་འདོད་དུ་དབང་འབྱོར་པའི་ཏིང་ངེ་
འཛིན་དུ་དམིགས་པ་དེ། གཟུགས་ཆུང་ངུ་ཟིལ་གྱིས་གནོན་པའི་ཟིལ་གནོན་གྱི་ཏིང་ངེ་འཛིན་གྱི་
མཚན་ཉིད། དབྱེ་ན། གཉིས་ཡོད། གཞན་སྔ་མ་དང་འདྲ་བ་ལ་ཕྱི་རོལ་གྱི་གཟུགས་ཆེན་པོ་ལ་
དམིགས་ནས་ཇི་ལྟར་འདོད་འདོད་དུ་དབང་འབྱོར་པའི་ཏིང་ངེ་འཛིན་དུ་དམིགས་པ་དེ། གཟུགས་
ཆེན་པོ་ཟིལ་གྱིས་གནོན་པའི་ཟིལ་གནོན་གྱི་ཏིང་ངེ་འཛིན་གྱི་མཚན་ཉིད། དེ་ལའང་གཉིས་སུ་ཡོད།
རང་གི་སེམས་རྟེན་བསམ་གཏན་གྱི་དངོས་གཞི་ལ་བརྟེན་ནས་རྣལ་འབྱོར་པ་རང་ཉིད་ལ་གཟུགས་



མཐའ་དཔྱོད་སྨད་ཆ།
ཟིལ་གྱིས་གནོན་པའི་སྐྱེ་མཆེད།
(199)
མེད་པའི་འདུ་ཤེས་བཞག་སྟེ་ཕྱི་རོལ་གྱི་གཟུགས་སྔོན་པོ་ལ་དམིགས་ནས་དེ་བས་ཀྱང་ཁ་དོག་སྔོ་
བར་ལྟ་བ་སོགས་ཇི་ལྟར་འདོད་འདོད་དུ་དབང་འབྱོར་པའི་ཏིང་ངེ་འཛིན་དུ་དམིགས་པ་དེ། སྔོན་པོ་
ཟིལ་གྱིས་གནོན་པའི་ཏིང་ངེ་འཛིན་གྱི་མཚན་ཉིད། དེས་འོག་མ་རྣམས་ལ་རིགས་འགྲེ། འོ་ན།
མདོ་ལས། དཔེར་ན་ཟར་མའི་མེ་ཏོག་གམ། ཡུལ་ཝ་རཎ་སའི་རས་ཕུན་སུམ་ཚོགས་པ་སྔོན་པོ་ཁ་
དོག་སྔོན་པོ་སྔོན་པོ་ལྟ་བུར་སྟོན་པ་འོད་སྔོན་པོ་འབྱུང་བ་བཞིན་དུ། ནང་གཟུགས་མེད་པར་འདུ་ཤེས་
པས་ཕྱི་རོལ་གྱི་གཟུགས་སྔོན་པོ་ཁ་དོག་སྔོན་པོ་སྔོན་པོ་ལྟ་བུར་སྟོན་པ་འོད་སྔོན་པོ་འབྱུང་བ་རྣམས་
ལ་བལྟ་ཞིང་། གཟུགས་དེ་དག་ཟིལ་གྱིས་གནོན་ནས་ཤེས། ཟིལ་གྱིས་གནོན་ནས་མཐོང་སྟེ། དེ་ལྟར་
འདུ་ཤེས་པ་ནི་ཟིལ་གྱིས་གནོན་པའི་སྐྱེ་མཆེད་ལྔ་པའོ། །ཞེས་པ་དང་། དེ་བཞིན་དུ། སེར་པོ་ལ་དོད་
ཀའི་མེ་ཏོག་དང་། དམར་པོ་ལ་བྷན་དྷུ་ཛཱི་བ་ཀའི་མེ་ཏོག་དང། དཀར་པོ་ལ་སྐར་མ་པ་བ་སངས་སྦྱར་
ནས་གསུངས་པའི་དོན་གང་ཡིན་ཞེ་ན། དེའི་དོན་ཡོད་དེ། སྔོན་པོ་ཞེས་པ་སྤྱིར་བཤད་པའམ། མདོར་
བསྟན་པ་དང༌། ཁ་དོག་སྔོན་པོ་ཞེས་པ་ཚོན་གྱིས་ཁ་མ་བསྒྱུར་བའི་ལྷན་སྐྱེས་ཀྱི་སྔོན་པོ་དང་སྔོན་པོ་
ལྟ་བུར་སྟོན་པ་ནི་ཚོན་གྱིས་ཁ་བསྒྱུར་བའི་སྦྱར་བྱུང་གི་སྔོན་པོ་དང་འོད་སྔོན་པོ་འབྱུང་བ་ནི་དེ་གཉིས་
ཀ་ལ་འོད་གསལ་པོ་ཡོད་པ་བསྟན་ཞིང་། ཚོན་གྱིས་ཁ་མ་བསྒྱུར་བའི་ལྷན་སྐྱེས་ཀྱི་སྔོན་པོ་དཔེར་ན་
ཟར་མའི་མེ་ཏོག་ལྟ་བུ་དང༌། ཚོན་གྱིས་ཁ་བསྒྱུར་བའི་སྦྱར་བྱུང་གི་སྔོན་པོ་ནི། དཔེར་ན་ཡུལ་ཝ་ར་ཎ་
སའི་རས་ཁ་དོག་སྔོན་པོ་ལྟ་བུ་ཡིན། ཞེས་པའི་དོན་ཡིན་པའི་ཕྱིར། སེར་པོ་སོགས་ལའང་དེས་
རིགས་འགྲེ། དེ་ཡང་སྤྱིར་ཟིལ་གནོན་ལ་ཆེ་བས་ཆུང་བ་ཟིལ་གྱིས་གནོན་པ་དང་། སྟོབས་དང་ལྡན་
པས་སྟོབས་ཆུང་བ་ཟིལ་གྱིས་གནོན་པ་དང་། སྔར་སྣང་བ་མི་སྣང་བར་བྱས་ནས་ཟིལ་གྱིས་གནོན་པ་
དང༌༑ ཉོན་མོངས་སྤོང་བ་ལྟ་བུ་སུན་འབྱིན་པས་ཟིལ་གྱིས་གནོན་པ་དང་། རྗེ་བོས་བྲན་ལ་དབང་བྱེད་པ་
ལྟ་བུ་དབང་བྱེད་པས་ཟིལ་གྱིས་གནོན་པ་དང་ལྔ་ཡོད་པ་ལས། འདིར་ནི་གསུམ་པ་སྔར་སྣང་བ་མི་སྣང་



(200)
ཉོན་མོངས་མེད་པའི་ཏིང་ངེ་འཛིན་དང་། སྨོན་གནས་མཁྱེན་པ།
མཐའ་དཔྱོད་སྨད་ཆ།
བར་བྱས་ནས་ཟིལ་གྱིས་གནོན་པ་དང་། ལྔ་པ་དབང་བྱེད་པས་ཟིལ་གྱིས་གནོན་ཚུལ་དུ་ཤེས་པར་བྱ་
ཞིང་། དེ་གཉིས་ཀྱང་ཟིལ་གནོན་བརྒྱད་ཀ་ལ་སྦྱར་ཆོག་གམ་བརྟག །ཚད་མེད་བཞི་དང་མངོན་ཤེས་
དང་པོ་ལྔ་རྒྱུད་ལྡན་གྱི་ཕྱི་རོལ་པ་ཡོད་ཀྱང་། རྣམ་ཐར་ཟད་པར་ཟིལ་གནོན་གསུམ་ནི། ནང་པ་
སངས་རྒྱས་པ་ཁོ་ནའི་ཁྱད་ཆོས་སུ་ཤེས་པར་བྱའོ། །ཉན་ཐོས་ཉོན་མོངས་མེད་པའི་ལྟ། །ཞེས་སོགས་
ལ༑ སངས་རྒྱས་འཕགས་པའི་རྒྱུད་ཀྱི་ཉོན་མོངས་མེད་པའི་ཏིང་ངེ་འཛིན་ཆོས་ཅན། ཁྱོད་ཉན་རང་
གི་ཉོན་མོངས་མེད་པའི་ཏིང་ངེ་འཛིན་ལས་ཁྱད་པར་དུ་འཕགས་ཏེ། ཉན་རང་གི་ཉོན་མོངས་མེད་
པའི་ཏིང་ངེ་འཛིན་གྱིས་ཉན་རང་ལ་ལྟ་བའི་མིའི་ཉོན་མོངས་ཀྱི་དམིགས་རྐྱེན་མི་བྱེད་པ་ཙམ་དུ་ཟད་
ཅིང་༑ ཁྱོད་ཀྱིས་རང་རྒྱུད་ལྡན་གྱི་དེ་བཞིན་གཤེགས་པ་ལ་དམིགས་པའི་མིའི་ཉོན་མོངས་རྣམས་རྩ་
བ་ནས་རྒྱུན་གཅོད་པར་མཛད་པའི་ཕྱིར། དེ་ལ་ཁ་ཅིག །འོ་ན། དེ་བཞིན་གཤེགས་པ་ལ་དམིགས་
ནས་གདུལ་བྱ་གཞན་རྒྱུད་ལ་ཉོན་མོངས་མངོན་གྱུར་བ་སྐྱེ་བ་ཞིག་མེད་པར་ཐལ། སྦྱོར་བ་དེ་གཞུང་
དེའི་དོན་སྦྱོར་རྣམ་དག་ཡིན་པའི་ཕྱིར། འདོད་ན། དེ་ལ་དམིགས་ནས་གདུལ་བྱ་གཞན་རྒྱུད་ལ་ཁོང་
ཁྲོ་སྐྱེས་པ་ཞིག་མེད་པར་ཐལ། འདོད་པའི་ཕྱིར། འདོད་ན། དེ་བཞིན་གཤེགས་པའི་སྐུ་ལ་ངན་
སེམས་ཀྱི་ཁྲག་ཕྱུང་ནས་མཚམས་མེད་ཀྱི་ལས་བྱས་པ་མེད་པར་ཐལ། འདོད་པའི་ཕྱིར། ཞེ་ན།
སྐྱོན་མེད་དེ། དེ་བཞིན་གཤེགས་པས་གདུལ་བྱ་གཞན་རང་ཉིད་ལ་དམིགས་པའི་ཉོན་མོངས་སྐྱེ་བ་
འགོག་པར་བཞེད་ནས་ཉོན་མོངས་མེད་པའི་ཏིང་ངེ་འཛིན་ལ་སྙོམས་པར་འཇུག་པའི་ཚེ། དེ་བཞིན་
གཤེགས་པ་ལ་དམིགས་ནས་གདུལ་བྱ་གཞན་རྒྱུད་ལ་ཉོན་མོངས་མངོན་གྱུར་བ་སྐྱེ་བ་ཞིག་མེད་པའི་
ཕྱིར་ཏེ། རྣམ་བཤད་ལས། དེ་བཞིན་གཤེགས་པ་ནི་བཞེད་པ་ཙམ་ལ་རག་ལས་པའོ། །ཞེས་གསུངས་
པའི་ཕྱིར། ཁ་ཅིག །དགྲ་བཅོམ་པ་ཡིན་ན། ཉོན་མོངས་མེད་པའི་ཏིང་ངེ་འཛིན་རྒྱུད་ལྡན་ཡིན་པས་
ཁྱབ༑ ཟེར་བ་མི་འཐད་དེ། ཉོན་མོངས་མེད་པའི་ཏིང་ངེ་འཛིན་དེ་རང་གི་སེམས་རྟེན་བསམ་གཏན་



མཐའ་དཔྱོད་སྤྱད་ཆ།
ལོངས་སྐུ་བཤད་པ།
(301)
གྱི་དངོས་གཞི་ལ་བརྟེན་ནས་བསྐྱེད་དགོས་པའི་ཕྱིར། མཛོད་ལས། ཉོན་མོངས་མེད་པ་ཀུན་རྫོབ་
ཤེས༑ ༑བསམ་གཏན་མཐའ་ན་ཞེས་གསུངས་པའི་ཕྱིར། སངས་རྒྱས་སྨོན་ནས་མཁྱེན་པ་ནི། །
ཞེས་སོགས་ལ། སངས་རྒྱས་འཕགས་པའི་ཐུགས་རྒྱུད་ཀྱི་སྨོན་ནས་མཁྱེན་པའི་ཏིང་ངེ་འཛིན་ཆོས་
ཅན༑ ཉན་ཐོས་ཀྱི་སྨོན་ནས་མཁྱེན་པའི་ཏིང་ངེ་འཛིན་ལས་ཁྱད་པར་དུ་འཕགས་ཏེ། འབད་མེད་
ལྷུན་གྱིས་གྲུབ་པར་འཇུག་པ་དང་། ཕྱིན་ཅི་མ་ལོག་པ་དང་། ཤེས་བྱ་ཐམས་ཅད་ལ་ཁྱབ་པ་དང་།
རྒྱུན་མི་འཆད་པ་དང་། ཐེ་ཚོམ་ཐམས་ཅད་གཅོད་པར་མཛད་པ་སྟེ། ཁྱད་ཆོས་ལྔའི་སྒོ་ནས་ཁྱད་པར་
དུ་འཕགས་པའི་ཕྱིར།།
། མཚན་ནི་སུམ་ཅུ་རྩ་གཉིས་དང་། ཞེས་སོགས་ལ། སྦྱོར་བ་དང་། མཐའ་དཔྱད་
པ་གཉིས། དང་པོ་ནི། ངེས་པ་ལྔ་ལྡན་གྱི་གཟུགས་སྐུ་ཆོས་ཅན། ལོངས་སྐུའི་མཚན་ཉིད་ཡིན་ཏེ། དེའི་
འཇོག་བྱེད་ཡིན་པའི་ཕྱིར། གཉིས་པ་ནི། འོ་ན་ལོངས་སྐུ་བཞུགས་པའི་གནས་དེ་གང་ཡིན་ཞེ་ན།
ཁ་ཅིག །གཟུགས་ཁམས་གནས་རིགས་བཅུ་བདུན་གྱི་ནང་ཚན་དུ་གྱུར་པའི་འོག་མིན་ཡིན་ཟེར་བ་མི་
འཐད་དེ། དེ་འཁོར་བའི་གནས་མཚན་ཉིད་པ་ཡིན་པའི་ཕྱིར། དེར་ཐལ། གནས་དེར་ལས་ཉོན་གྱི་
དབང་གིས་སྐྱེ་བ་ལེན་པའི་གང་ཟག་ཡོད་པའི་ཕྱིར། དེར་ཐལ། དེར་ལས་ཉོན་གྱིས་སྐྱེ་བ་ལེན་པའི་
འོག་མིན་མཐར་ཐུག་འགྲོའི་གཟུགས་སུ་ཉེར་འགྲོའི་ཕྱིར་མི་འོང་ཡོད་པའི་ཕྱིར། གཞན་ཡང་།
ལུ ང་ལས། གཙང་མའི་གནས་དག་སྤངས་ནས་ནི། །འོག་མིན་གནས་ནི་ཉམས་དགའ་བར། །
ཡང་དག་རྫོགས་སངས་དེར་སངས་རྒྱས། །སྤྲུལ་པ་པོ་གཅིག་འདིར་འཚང་རྒྱ། །ཞེས་གསུངས་པ་མི་
འཐད་པར་ཐལ། ལོངས་སྐུ་བཞུགས་པའི་འོག་མིན་དེ་གནས་གཙང་ལྔའི་ནང་ཚན་དུ་གྱུར་པའི་འོག་
མིན་ཡིན་པའི་ཕྱིར། རྟགས་ཁས། རོང་ཊིཀ་པས། ལུང་འདི་ལང་གཤེགས་ཀྱི་ལུང་དུ་བྱེད་པ་མི་
འཐད་དེ་། ལང་གཤེགས་ན་འདི་མེད་པར་མངོན་སུམ་གྱིས་གྲུབ་པའི་ཕྱིར། ཁ་ཅིག །ལོངས་སྐུ་



(202)
ལོངས་སྐུ་བཤད་པ།
མཐའ་དཔྱོད་སྨད་ཆ།
བཞུགས་པའི་གནས་ཡིན་ན་འོག་མིན་ཡིན་པས་མ་ཁྱབ་ཟེར་བ་མི་འཐད་དེ། བྱང་སེམས་རྒྱུན་མཐའ་
བ་ཡིན་ན་འོག་མིན་གྱི་ལྷའི་རྟེན་ཅན་ཡིན་དགོས་པའི་ཕྱིར། དེར་ཐལ། དེ་ཡིན་ན་འོག་མིན་སྟུག་པོ་
བཀོད་པའི་ལྷའི་རྟེན་ཅན་ཡིན་དགོས་པའི་ཕྱིར། དེར་ཐལ། བདག་ཅག་གི་སྟོན་པ་དང་རྒྱུད་གཅིག་ཏུ་
གྱུར་པའི་བྱང་སེམས་རྒྱུན་མཐའ་བ་འོག་མིན་སྟུག་པོ་བཀོད་པའི་རྟེན་ཅན་ཡིན་པའི་ཕྱིར། དེར་ཐལ།
ངག་དབང་གྲགས་པས། དཔལ་ལྡན་སྟུག་པོ་བཀོད་པར་དོན་དམ་ཐུགས་སུ་ཆུད་གྱུར་ཅིང་། འཛམ་
གླིང་སྐྱེ་བོའི་དོན་མཛད་ངོར་ནི་དམ་པ་ཏོག་དཀར་གྱུར། །ཞེས་གསུངས། དེས་ན་གནས་གཙང་
གི་འོག་མིན་ལས་འདས་པའི་འོག་མིན་གཉིས་པ་སྟུག་པོ་བཀོད་པར་གྲགས་པའི་གཟུགས་ཁམས་
གནས་རིགས་བཅོ་བརྒྱད་པ་དེ་ལོངས་སྐུ་བཞུགས་པའི་གནས་ཡིན་ཏེ། ལང་གཤེགས་ལས། འདོད་
པ་ཁམས་དང་གཟུགས་མེད་དུ། །སངས་རྒྱས་རྣམ་པར་འཚང་མི་རྒྱ། །གཟུགས་ཀྱི་ཁམས་ཀྱི་འོག་
མིན་དུ། །འདོད་ཆགས་བྲལ་ཁྱོད་མངོན་འཚང་རྒྱ། །ཞེས་གསུངས་པའི་ཕྱིར། ཁོ་ན་རེ། རྗེ་བཙུན་
བྱམས་མགོན་གྱིས་ཆོས་སྐུ་བརྙེས་པར་ཐལ། དེས་འོག་མིན་དུ་ཆོས་སྐུ་བརྙེས་པའི་རྗེས་སུ་སྟོན་པས་
རྒྱལ་ཚབ་ཏུ་དབང་བསྐུར་བའི་ཕྱིར། དེར་ཐལ། ལྷའི་བུ་དམ་པ་ཏོག་དཀར་པོ་འོག་མིན་དུ་ཆོས་སྐུ་
བརྙེས་པའི་རྗེས་སུ་སངས་རྒྱས་འོད་བསྲུངས་ཀྱིས་རྒྱལ་ཚམ་ཏུ་དབང་བསྐུར་བའི་ཕྱིར་ཞེ་ན། མ་
ཁྱབ༑ འོ་ན། བྱམས་མགོན་འོག་མིན་དུ་ཆོས་སྐུ་བརྙེས་ནས་དེའི་རྗེས་སུ་རྒྱལ་ཚབ་ཏུ་དབང་བསྐུར་
བའི་ཚད་ལྡན་གྱི་ལུང་གསལ་བར་ཡོད་པར་ཐལ། ལྷའི་བུ་དམ་པ་ཏོག་དཀར་ལ་དེ་ལྟར་སྟོན་པའི་
ཚད་ལྡན་གྱི་ལུང་ཡོད་པའི་ཕྱིར་འདོད་ན། སྟོན་ཅིག །རང་ལུགས་ཀྱི་མཚན་ཉིད་དེ་ལ། ཁ་ཅིག།
གཞན་དོན་གཟུགས་སྐུ་ཆོས་ཅན། ལོངས་སྐུར་ཐལ། དེས་པ་ལྔ་ལྡན་གྱི་གཟུགས་སྐུ་ཡིན་པའི་ཕྱིར།
དེར་ཐལ། ཁྱོད་ངེས་པ་ལྔ་ཡོན་ཏན་དུ་ལྡན་པའི་གཟུགས་སྐུ་ཡིན་པའི་ཕྱིར་ཏེ། ཁྱོད་ངེས་པ་ལྔ་ཡོན་
ཏན་དུ་ལྡན་པ་གང་ཞིག །གཟུགས་སྐུ་ཡིན་པའི་ཕྱིར། དང་པོ་དེར་ཐལ། ངེས་པ་ལྔ་པོ་དེ་ཁྱོད་ཀྱི་ཡོན་



མཐའ་དཔྱོད་སྨད་ཆ།
ལོངས་སྐུ་བཤད་པ།
(303)
ཏན་ཡིན་པའི་ཕྱིར་ན། མ་ཁྱབ་ཅིང་། ཆོས་ཅན་རྫས་སྤྱི་མ་ཡང་ཡིན་ཏེ། འོ་ན། ཐེག་ཆེན་འཕགས་པ་
ཆོས་ཅན། སངས་རྒྱས་འཕགས་པར་ཐལ། རྣམ་མཁྱེན་དང་ལྡན་པའི་ཐེག་ཆེན་འཕགས་པ་ཡིན་
པའི་ཕྱིར་ཏེ། རྣམ་མཁྱེན་ཡོན་ཏན་དུ་ལྡན་པའི་ཐེག་ཆེན་འཕགས་པ་ཡིན་པའི་ཕྱིར། དེར་ཐལ། རྣམ་
མཁྱེན་ཡོན་ཏན་དུ་ལྡན་པ་གང་ཞིག །ཐེག་ཆེན་འཕགས་པ་ཡིན་པའི་ཕྱིར། དང་པོ་དེར་ཐལ། རྣམ་
མཁྱེན་དེ་ཁྱོད་ཀྱི་ཡོན་ཏན་ཡིན་པའི་ཕྱིར། རིམ་བཞིན་ཁས་བླངས་སོ། །གཞན་ཡང་། ལམ་ཞུགས་
ཀྱི་གང་ཟག་ཆོས་ཅན། ཐེག་ཆེན་ལམ་ཞུགས་ཀྱི་གང་ཟག་ཏུ་ཐལ། ཐེག་ཆེན་སེམས་བསྐྱེད་དང་
ལྡན་པའི་ལམ་ཞུགས་ཀྱི་གང་ཟག་ཡིན་པའི་ཕྱིར། དེར་ཐལ། ཐེག་ཆེན་སེམས་བསྐྱེད་དང་ལྡན་པ་
གང་ཞིག །ལམ་ཞུགས་ཀྱི་གང་ཟག་ཡིན་པའི་ཕྱིར། དང་པོ་དེར་ཐལ། ཐེག་ཆེན་སེམས་བསྐྱེད་དེ་
ཁྱོད་ཀྱི་ཡོན་ཏན་ཡིན་པའི་ཕྱིར། ཁྱབ་པ་དང་ཆོས་ཅན་གཉིས་ཀ་ཁས་སོ། །ཡང་མཚན་ཉིད་དེ་ལ་ཁོ་
ན་རེ། ལོངས་སྐུའི་ཡིད་ཀྱི་རྣམ་ཤེས་ཆོས་ཅན། ངེས་པ་ལྔ་ལྡན་གྱི་གཟུགས་སྐུར་ཐལ། ལོངས་སྐུ་
ཡིན་པའི་ཕྱིར། འདོད་ན། འཁོར་ངེས་པ་བྱང་སེམས་འཕགས་པ་ཁོ་ནའི་འཁོར་གྱིས་བསྐོར་བར་
ཐལ༑ འདོད་པའི་ཕྱིར་ན། འདིར་མ་ཁྱབ། འདོད་ན། རང་ཉིད་མངོན་སུམ་དུ་རྟོགས་པའི་བྱང་སེམས་
འཕགས་པ་ཡོད་པར་ཐལ། འདོད་པའི་ཕྱིར། འདོད་མི་ནུས་ཏེ། སངས་རྒྱས་ནང་ཕན་ཚུན་ཁོ་ནའི་
མངོན་སུམ་གྱི་སྤྱོད་ཡུལ་ཡིན་པའི་ཕྱིར་ཏེ། ཡེ་ཤེས་ཆོས་སྐུ་ཡིན་པའི་ཕྱིར་ཞེས་ཟེར། འོ་ན། ངེས་པ་
ལྔ་ལྡན་གྱི་གཟུགས་སྐུའི་ཡིད་ཀྱི་རྣམ་པར་ཤེས་པ་དེ། ངེས་པ་ལྔ་ལྡན་གྱི་གཟུགས་སྐུ་ཡིན་པར་ཐལ།
ལོངས་སྐུའི་ཡིད་ཀྱི་རྣམ་པར་ཤེས་པ་ལོངས་སྐུ་ཡིན་པའི་ཕྱིར། རྟགས་ཁས། འདོད་ན་སོང་། དེ་ཆོས་
ཅན༔ རང་ཉིད་མངོན་སུམ་དུ་རྟོགས་པའི་བྱང་འཕགས་ཡོད་པར་ཐལ། འཁོར་ངེས་པ་བྱང་སེམས་
འཕགས་པ་ཁོ་ནའི་འཁོར་གྱིས་བསྐོར་བའི་ཕྱིར། མ་གྲུབ་ན་སོང་། དེར་ཐལ། ངེས་པ་ལྔ་ལྡན་གྱི་
གཟུགས་སྐུ་ཡིན་པའི་ཕྱིར། འཁོར་གསུམ། ཡང་ཁོ་ན་རེ། ངེས་པ་ལྔ་ལྡན་གྱི་ལོངས་སྐུ་མེད་པར་



(204)
ལོངས་སྐུ་བཤད་པ།
མཐའ་དཔྱོད་སྨད་ཆ།
ཐལ༑ འཁོར་ངེས་པ་བྱང་སེམས་འཕགས་པ་ཁོ་ནའི་འཁོར་གྱིས་བསྐོར་བའི་ལོངས་སྐུའི་ཡིད་ཀྱི་
རྣམ་ཤེས་མེད་པའི་ཕྱིར་ན། འདིར་མ་ཁྱབ། མ་གྲུབ་ན། འཁོར་ངེས་པ་བྱང་སེམས་འཕགས་པ་ཁོ་
ནའི་འཁོར་གྱིས་བསྐོར་བའི་ལོངས་སྐུའི་ཡིད་ཀྱི་རྣམ་པར་ཤེས་པ་དེ། འཁོར་ངེས་པ་བྱང་སེམས་
འཕགས་པ་ཁོ་ནའི་འཁོར་གྱིས་བསྐོར་པའི་ལོངས་སྐུ་ཡིན་པར་ཐལ། མ་གྲུབ་པ་གང་ཞིག །ལོངས་
སྐུའི་ཡིད་ཀྱི་རྣམ་པར་ཤེས་པ་ལོངས་སྐུ་ཡིན་པའི་ཕྱིར། ཞེ་ན་མ་ཁྱབ་མཚམས་སུ། ངེས་པ་ལྔ་ལྡན་གྱི་
ཡེ་ཤེས་ཆོས་སྐུ་མེད་པར་ཐལ། འཁོར་ངེས་པ་བྱང་སེམས་འཕགས་པ་ཁོ་ནའི་འཁོར་གྱིས་བསྐོར་
བའི་ཡེ་ཤེས་ཆོས་སྐུ་མེད་པའི་ཕྱིར། ཁྱབ་པ་ཁས། འདོན་ན། ངེས་པ་ལྔ་ཚང་བའི་ཡེ་ཤེས་ཆོས་སྐུ་
མེད་པར་ཐལ། འདོད་པའི་ཕྱིར། འདོད་མི་ནུས་ཏེ། ལོངས་སྐུའི་ཡིད་ཀྱི་རྣམ་པར་ཤེས་པའི་སྟེང་དུ་
ངེས་པ་ལྔ་ཚང་བའི་ཕྱིར། དེར་ཐལ། དེའི་སྟེང་དུ་ངེས་པ་ལྔ་ཚོགས་པའི་ཕྱིར། དེར་ཐལ། ལོངས་
སྐུའི་ཡིད་ཀྱི་རྣམ་པར་ཤེས་པ་དེའི་རྟེན་ལོངས་སྐུའི་གཟུགས་ཕུང་དེ་གནས་ངེས་པ་འོག་མིན་ཁོ་ནར་
བཞུགས་པ་དང༌། སྐུ་ངེས་པ་མཚན་དཔེས་སྤྲས་པ་དང༌། དུས་ངེས་པ་འཁོར་བ་མ་སྟོངས་བར་དུ་
བཞུགས་པ། འཁོར་ངེས་པ་བྱང་སེམས་འཕགས་པ་ཁོ་ནའི་འཁོར་གྱིས་བསྐོར་ཞིང་། ཡིད་ཀྱི་རྣམ་
ཤེས་དེའི་རྟེན་ལོངས་སྐུའི་གསུང་གིས་ཆོས་ངེས་པ་ཐེག་ཆེན་གྱི་ཆོས་ཁོ་ན་གསུངས་པ་ཡིན་པའི་ཕྱིར།
དེ་ལྟ་མ་ཡིན་ན་ལོངས་སྐུ་ཆོས་ཅན། ལོངས་སྐུའི་གཟུགས་ཕུང་ཡིན་པར་ཐལ། ལོངས་སྐུའི་ཕུང་པོ་
ལྔ་ཚང་བའི་ལོངས་སྐུ་ཡིན་པའི་ཕྱིར། མ་ཁྱབ་ན་སོང་། ཁྱབ་སྟེ། ངེས་པ་ལྔ་ཚང་བའི་ལོངས་སྐུ་ཡིན་
ན༑ འཁོར་ངེས་པ་བྱང་སེམས་འཕགས་པ་ཁོ་ནའི་འཁོར་གྱིས་བསྐོར་བས་ཁྱབ་པའི་ཕྱིར། རྟགས་
ཁས་༑ ཡང་ཁོ་ན་རེ། མཆོག་གི་སྤྲུལ་སྐུའི་ཡིད་ཀྱི་རྣམ་པར་ཤེས་པ་མཆོག་གི་སྤྲུལ་སྐུ་ཡིན་པར་ཐལ།
ལོངས་སྐུའི་ཡིད་ཀྱི་རྣམ་པར་ཤེས་པ་ལོངས་སྐུ་ཡིན་པའི་ཕྱིར། རྟགས་ཁས། འདོད་ན། དེ་ཆོས་ཅན།
སོ་སོ་སྐྱེ་བོ་ལས་དག་ཡན་ཆད་ཀྱི་མངོན་སུམ་གྱི་སྤྱོད་ཡུལ་དུ་ཐལ། འདོད་པའི་ཕྱིར། ཞེ་ན་མ་ཁྱབ།



མཐའ་དཔྱོད་སྨད་ཆ།
ལོངས་སྐུ་བཤད་པ།
(305)
ཁྱབ་སྟེ། འགྲེལ་པར། ཉན་ཐོས་ལ་སོགས་པའི་སྤྱོད་ཡུལ་དུ་རྣམ་པར་བཞག་པ་ཡིན་ནོ། །ཞེས་
བསྟན་པའི་ཕྱིར། ཞེས་འབྱུང་བའི་ཕྱིར། ཞེ་ན་ཡང་མ་ཁྱབ་སྟེ། མཆོག་གི་སྤྲུལ་སྐུའི་གཟུགས་ཕུང་
ཉན་ཐོས་ལ་སོགས་པའི་སྤྱོད་ཡུལ་ཡིན་པ་ལ་དགོངས་པའི་ཕྱིར། ཡང་ཁོ་ན་རེ། ལོངས་སྐུ་གང་ཟག་
མ་ཡིན་པར་ཐལ། དེ་བཏགས་ཡོད་མ་ཡིན་པའི་ཕྱིར་ཏེ། དེ་རྫས་ཡོད་ཡིན་པའི་ཕྱིར་ཏེ། ལོངས་སྐུའི་
ཡིད་ཀྱི་རྣམ་ཤེས་ལོངས་སྐུ་གང་ཞིག །དེ་རྫས་ཡོད་ཡིན་པའི་ཕྱིར་ཞེ་ན། མ་ཁྱབ་སྟེ། ལོངས་སྐུའི་རང་
ལྡོག་བཏགས་ཡོད་ཡིན་ཀྱང༌། དེའི་གཞི་ལྡོག་ཏུ་རྫས་ཡོད་འོང་བ་མི་འགལ་བའི་ཕྱིར། ཡང་ཁ་ཅིག།
ལོངས་སྐུའི་ཡིད་ཀྱི་རྣམ་པར་ཤེས་པ་ལོངས་སྐུ་མ་ཡིན་ཅིང་། ལོངས་སྐུའི་བདག་གམ་གང་ཟག་ཡིན་
པའི་ཕྱིར་ཟེར། འོ་ན། ཁྱོད་གང་ཟག་ཡིན་ན་ཁྱོད་ཀྱི་ཡིད་ཀྱི་རྣམ་པར་ཤེས་པ་ཁྱོད་མ་ཡིན་དགོས་པ་
དང༌༑ ཁྱོད་གང་ཟག་ཡིན་ན་ཁྱོད་ཀྱི་ཡིད་ཀྱི་རྣམ་པར་ཤེས་པ་ཁྱོད་ཀྱི་བདག་ཡིན་དགོས་པའི་ཁྱད་
པར་འཐད་པར་ཐལ། དམ་བཅའ་དེའི་ཕྱིར། འདོད་ན། གང་ཟག་གི་བདག་ཡོད་པར་ཐལ། གང་
ཟག་གི་ཡིད་ཀྱི་རྣམ་པར་ཤེས་པ་གང་ཟག་གི་བདག་ཡིན་པའི་ཕྱིར། མ་གྲུབ་ན། གང་ཟག་ཆོས་ཅན།
ཁྱོད་ཀྱི་ཡིད་ཀྱི་རྣམ་པར་ཤེས་པ་ཁྱོད་ཀྱི་བདག་ཡིན་པར་ཐལ། ཁྱོད་གང་ཟག་ཡིན་པའི་ཕྱིར།
འཁོར་གསུམ། གཞན་ཡང་ལོངས་སྐུའི་ཡིད་ཀྱི་རྣམ་པར་ཤེས་པ་ལོངས་སྐུ་ཡིན་པར་ཐལ། སྐྱེས་བུ་
ལྷས་བྱིན་གྱི་ཡིད་ཀྱི་རྣམ་པར་ཤེས་པ་སྐྱེས་བུ་ལྷས་བྱིན་ཡིན་པའི་ཕྱིར། དེར་ཐལ། ཀུན་གཞི་མེད་པ་
གང་ཞིག །སྐྱེས་བུ་ལྷས་བྱིན་ཐ་སྙད་བཏགས་པའི་བཏགས་དོན་བཙལ་བའི་ཚེ་རྙེད་པའི་ཕྱིར། གཞན་
ཡང་། ལོངས་སྐུའི་ཡིད་ཀྱི་རྣམ་པར་ཤེས་པ་ལོངས་སྐུ་ཡིན་པར་ཐལ། སྤྱིར་ཡིད་ཀྱི་རྣམ་པར་ཤེས་པ་
བདག་ཡིན་པའི་ཕྱིར། དེར་ཐལ། མདོ་ལས། བདག་ཉིད་བདག་གི་མགོན་ཡིན་གྱི། །གཞན་ནི་སུ་
ཞིག་མགོན་དུ་འགྱུར། །བདག་ཉིད་ལེགས་པར་ཐུལ་བས་ནི། །མཁས་པས་མཐོ་རིས་ཐོབ་པར་འགྱུར།།
ཞེས་དང་། སེམས་དུལ་བ་ནི་ལེགས་པ་སྟེ། །སེམས་དུལ་བས་ནི་བདེ་བ་འདྲེན། །ཞེས་དང་། རྟོག་གེ་



(206)
ལོངས་སྐུ་བཤད་པ།
མཐའ་དཔྱོད་སྨད་ཆ།
འབར་བ་ལས། ཁོ་བོ་ཅག་ཀྱང་རྣམ་པར་ཤེས་པ་ལ་བདག་གི་སྒྲ་དངོས་སུ་འདོགས་ཏེ། འདི་ལྟར་
རྣམ་པར་ཤེས་པ་ཡང་སྲིད་པ་ལེན་པའི་ཕྱིར། བདག་ཡིན་ནོ། ཞེས་ལུས་དང་དབང་པོའི་ཚོགས་དག་
ལ་ཉེ་བར་འདོགས་པའི་ཕྱིར། ཞེས་གསུངས་པའི་ཕྱིར། ཁོ་ན་རེ། སློབ་དཔོན་ལེགས་ལྡན་འབྱེད་ཀྱི་
དེ་ལྟར་བཞེད་ཀྱང་འཕགས་སེང་གི་ལུགས་ལ་དེ་ལྟར་མི་བཞེད་དོ། ཞེ་ན། འོ་ན། སློབ་དཔོན་ལེགས་
ལྡན་འབྱེད་ཀྱི་ལུ གས་ལ་ལོངས་སྐུ འི་ཡིད་ཀྱི་རྣམ་པར་ཤེས་པ་མངོན་སུམ་དུ་རྟོགས་པའི་བྱང་
འཕགས་ཡོད་པར་ཐལ། དེའི་ལུགས་ལ་དེའི་ཡིད་ཀྱི་རྣམ་པར་ཤེས་པ་ལོངས་སྐུ་ཡིན་པའི་ཕྱིར།
མ་ཁྱབ་ན། ཁྱབ་སྟེ། འཕགས་སེང་གི་ལུགས་ལ་དེ་དགོས་པའི་ཕྱིར། རྟགས་ཁས། ཡང་དེ་ལ་ཁོ་ན་
རེ། ཐེག་ཆེན་གྱི་མཐོང་ལམ་བར་ཆད་མེད་ལམ་ལ་གནས་པའི་སེམས་དཔའི་ཡིད་ཀྱི་རྣམ་པར་ཤེས་
པ་མཐོང་ལམ་བར་ཆད་མེད་ལམ་ལ་གནས་པའི་སེམས་དཔའ་ཡིན་པར་ཐལ། ལོངས་སྐུ་ལ་དེའི་
ཕྱིར། འདོད་ན། དེ་ལ་གནས་པའི་སེམས་དཔའི་ཡིད་ཀྱི་རྣམ་ཤེས་དེས། ཐེག་ཆེན་གྱི་མཐོང་ལམ་
བར་ཆད་མེད་ལམ་རྟོགས་པར་ཐལ། འདོད་པ་གང་ཞིག །མཐོང་ལམ་བར་ཆད་མེད་ལམ་ལ་གནས་
པའི་སེམས་དཔས་དེ་རྟོགས་པའི་ཕྱིར་ཞེ་ན། མ་ཁྱབ་སྟེ། སྔར་བཤད་པ་ལྟར་རང་ལྡོག་དང་གཞི་
ལྡོག་གི་ཁྱད་པར་ཡོད་པའི་ཕྱིར། གཞན་ཡང་། ཀུན་གཞི་ཁས་ལེན་པའི་ལུགས་ལ། བར་ཆད་མེད་
ལམ་པ་དེའི་རྒྱུད་ཀྱི་ཀུན་གཞིའི་རྣམ་ཤེས་ཀྱིས་དོན་དམ་བདེན་པ་རྟོགས་པར་ཐལ། དེའི་ལུགས་ལ་
བར་ཆད་མེད་ལམ་པ་དེའི་ཀུན་གཞི་རྣམ་ཤེས་དེ། གང་ཟག་དེ་ཡིན་པ་གང་ཞིག །གང་ཟག་དེས་དེ་
རྟོགས་པའི་ཕྱིར། ཁྱབ་པ་ཁས། ཡང་དེ་ཆོས་ཅན། ཁྱོད་ཡིན་ན་སྟོང་ཉིད་མངོན་སུམ་དུ་རྟོགས་པས་
ཁྱབ་པར་ཐལ། ཁྱོད་མཐོང་ལམ་བར་ཆད་མེད་ལམ་ལ་གནས་པའི་སེམས་དཔའ་ཡིན་པའི་ཕྱིར།
ཞེ་ན་འདོད་དེ། དེ་ཐེག་ཆེན་གྱི་མཐོང་ལམ་བར་ཆད་མེད་ལམ་ཡིན་པའི་ཕྱིར། ཁ་ཅིག །མཐོང་ལམ་
བར་ཆད་མེད་ལམ་ལ་གནས་པའི་སེམས་དཔའི་ཡིད་ཀྱི་རྣམ་ཤེས་མཐོང་ལམ་བར་ཆད་མེད་ལམ་



མཐའ་དཔྱོད་སྨད་ཆ།
སྤྲུལ་སྐུ་བཤད་པ།
(207)
ལ་གནས་པའི་སེམས་དཔར་འདོད་བཞིན་དུ་སེམས་དཔའ་དེའི་རྒྱུད་ལ་ཀུན་རྫོབ་སེམས་བསྐྱེད་ཡོད་
པར་སྨྲ་བ་ནི་ཐལ་འགྱུར་སྔ་མ་དེའི་ལན་གདབ་པར་དཀའ། ཡང་ཁ་ཅིག །ལོངས་སྐུའི་ཡིད་ཀྱི་རྣམ་
པར་ཤེས་པའི་རྒྱུན་ལོངས་སྐུ་ཡིན་ཟེར་བ། མི་འཐད་དེ། བྱང་སེམས་རྒྱུན་མཐའི་རྒྱུད་ལ་དེ་ཡོད་པའི་
ཕྱིར༑ དེར་ཐལ། བྱང་སེམས་རྒྱུན་མཐའི་རྒྱུད་ལ་ལོངས་སྐུའི་ཡིད་ཀྱི་རྣམ་པར་ཤེས་པའི་ཉེར་ལེན་
ཡོད་པའི་ཕྱིར། དེར་ཐལ། ལོངས་སྐུའི་ཡིད་ཀྱི་རྣམ་པར་ཤེས་པ་སྐད་ཅིག་དང་པོ་དེ། རང་གི་དངོས་
ཀྱི་ཉེར་ལེན་དུ་གྱུར་པའི་རྒྱུན་མཐའི་བར་ཆད་མེད་ལམ་ལས་བྱུང་བའི་ཕྱིར། མ་གྲུབ་ན། དེ་ཆོས་
ཅན༑ དེར་ཐལ། རྣམ་མཁྱེན་སྐད་ཅིག་དང་པོ་ཡིན་པའི་ཕྱིར། ཡང་ཁ་ཅིག །ལོངས་སྐུའི་ཕུང་པོ་ལྔ་
ཚོགས་པ་ལ་བརྟེན་ནས་བཏགས་པའི་ང་ལོངས་སྐུ་ཡིན་ཟེར། འོ་ན། ལོངས་སྐུ་དེ་གང་ཡིན་ཞེས་དྲིས་
པའི་ཚེ། དཔྱད་ནས་དེའི་མཚན་གཞི་འཛིན་པ་མི་འཐད་པར་ཐལ། ལོངས་སྐུའི་ཕུང་པོ་ལྔ་ཚོགས་པ་
ལ་བརྟེན་ནས་བཏགས་པའི་ང་ཁོ་ན་དེའི་མཚན་གཞི་གང་ཞིག །དཔྱད་ནས་དེའི་མཚན་གཞི་ངོས་
བཟུང་ན་ཐུག་མེད་དུ་འགྱུར་བའི་ཕྱིར། རྟགས་དང་པོ་ཁས། འདོད་ན། ལོངས་སྐུ་ཐ་སྙད་བཏགས་
པའི་བཏགས་དོན་བཙལ་བའི་ཚེ་མི་རྙེད་པར་ཐལ། འདོད་པའི་ཕྱིར།།
༈ གང་གིས་སྲིད་པ་ཇི་སྲིད་པར། ཞེས་པར། ངེས་པ་ལྔ་དང་མི་ལྡན་པའི་གཟུགས་སྐུ་ཆོས་
ཅན༑ སྤྲུལ་སྐུའི་མཚན་ཉིད་ཡིན་ཏེ། དེའི་འཇོག་བྱེད་ཡིན་པའི་ཕྱིར། འདི་ལ་དབྱེ་ན། བཟོ་བོ་སྤྲུལ་
སྐུ༑ སྐྱེ་བ་སྤྲུལ་སྐུ། མཆོག་གི་སྤྲུལ་སྐུ་གསུམ་ཡོད་པའི་ཕྱིར། དེ་རྣམས་ཀྱི་མཚན་གཞི་ཡོད་དེ། རིམ་
པ་བཞིན་སྟོན་པས་བཟོ་བོ་བི་ཤྭ་ཀརྨར་སྤྲུལ་པ་ལྟ་བུ་དང་པོ་དང༌། སྟོན་པས་རི་དྭགས་རུ་རུར་སྤྲུལ་པ་
ལྟ་བུ་གཉིས་པ་དང་། བདག་ཅག་གི་སྟོན་པ་ལྟ་བུ་གསུམ་པ་ཡིན་ནོ། །མཆོག་གི་སྤྲུལ་སྐུས་འཛམ་
བུ་གླིང་དུ་མཛད་པ་བཅུ་གཉིས་ཀྱི་ཚུལ་སྟོན་པ་ཡིན་ལ། མཛད་པ་བཅུ་གཉིས་ཡང་ཡོད་དེ། དང་པོ་
དགའ་ལྡན་ནས་འཕོ་བ་དང་། གཉིས་པ་ཡུམ་གྱི་ལྷུམས་སུ་འཇུག་པ་དང་། གསུམ་པ་ཡུམ་ལས་
དགའ་འབa



(208)
ཡེ་ཤེས་ཆོས་སྐུའི་འཕྲིན་ལས་བཤད་པ།
མཐའ་དཔྱོད་སྨད་ཆ།
བལྟམས་པ་དང་། བཞི་པ་བཟོའི་གནས་ལ་མཁས་པ་དང་། ལྔ་པ་བཙུན་མོའི་འཁོར་གྱིས་རོལ་པ་
དང་༑ དྲུག་པ་ཁྱིམ་ནས་ངེས་པར་འབྱུང་བ་དང་། བདུན་པ་དཀའ་བ་ལོ་དྲུག་ཏུ་སྤྱད་པ་དང་། བརྒྱད་
པ་བྱང་ཆུབ་ཀྱི་ཤིང་དྲུང་དུ་གཤེགས་པ་དང༌། དགུ་པ་བདུད་ཀྱི་སྡེ་འཇོམས་པ་དང་། བཅུ་པ་མངོན་
པར་བྱང་ཆུབ་པ་དང་། བཅུ་གཅིག་པ་ཆོས་ཀྱི་འཁོར་ལོ་བསྐོར་བ་དང་། བཅུ་གཉིས་པ་མྱ་ངན་ལས་
འདས་པ་རྣམས་ཡིན་པའི་ཕྱིར།།
། དེ་བཞིན་འཁོར་པ་ཇི་སྲིད་འདིའི། །ཞེས་སོགས་ལ། ཡེ་ཤེས་ཆོས་སྐུ་ཆོས་ཅན།
ཁྱོད་རྒྱུན་མི་ཆད་པ་བཞིན་དུ་ཁྱོད་ཀྱི་འཕྲིན་ལས་རྒྱུན་མི་ཆད་པ་ཡིན་ཏེ། ཁྱོད་ཀྱི་འཕྲིན་ལས་འཁོར་
བ་ཇི་སྲིད་མ་སྟོངས་བར་དུ་སེམས་ཅན་གྱི་དོན་དུ་བཞུགས་པའི་ཕྱིར། ལོངས་སྤྲུལ་འཆད་བྱེད་ཀྱི་
གཞུང་གིས་བར་དུ་ཆོད་པས་བྱང་ཆུབ་ཕྱོགས་མཐུན་ཚད་མེད་དང་། ཞེས་པའི་རྒྱས་བཤད་དུ་མ་
འབྲེལ་ལོ། །ཞེ་ན། དེའི་སྐྱོན་མེད་དེ། གང་ཞིག་གང་དང་འབྲེལ་པ་དེ། །རིང་ན་འདུག་ཀྱང་དེ་དང་
དེར༑ ༑ཞེས་བཤད་པ་ལྟར་ཡིན་པའི་ཕྱིར། རང་རྒྱུ་ཡེ་ཤེས་ཆོས་སྐུ་ལས་བྱུང་བའི་རྣམ་དཀར་གྱི་
ཡོན་ཏན། ཡེ་ཤེས་ཆོས་སྐུའི་འཕྲིན་ལས་ཀྱི་མཚན་ཉིད། དབྱེ་ན་ཉེར་བདུན། ས་མཚམས་ལམ་མ་
ཞུགས་ནས་སངས་རྒྱས་ཀྱི་སའི་བར་དུ་ཡོད། འཕགས་པ་ལྟར་ན་སྤྲུལ་སྐུ་ཆོས་ཅན། ཁྱོད་རྒྱུན་མི་ཆད་
པ་བཞིན་དུ་ཁྱོད་ཀྱི་འཕྲིན་ལས་རྒྱུན་མི་ཆད་པ་ཡིན་ཏེ། ཁྱོད་ཀྱི་འཕྲིན་ལས་འཁོར་བ་ཇི་སྲིད་མ་
སྟོངས་བར་སེམས་ཅན་གྱི་དོན་དུ་བཞུགས་པའི་ཕྱིར། རང་རྒྱུ་སྤྲུལ་སྐུ་ལས་བྱུང་བའི་རྣམ་དཀར་གྱི་
ཡོན་ཏན། སྤྲུལ་སྐུའི་འཕྲིན་ལས་ཀྱི་མཚན་ཉིད། དབྱེ་བ་དང་ས་མཚམས་སྔར་བཞིན་དུ་ཕུན་སུམ་
ཚོགས་པའོ། །
འདིར་སྨྲ་པ། རྣམ་དཔྱོད་ཡར་ངོའི་ཟླ་ལྟར་འཕེལ་བ་ཡི། །སྐལ་བཟང་རྣམས་ལ་མདོ་རྒྱན་ལེགས་སྦྱར་བའི། །མ་དོན་གསལ་བའི་
སྒྲོན་མེ་སྦར་ན་ཡང་། །བློ་གྲོས་གཞོན་ནུའི་ཚོགས་ཀྱིས་ལྕོག་པར་དཀའ། །དེ་ཉིད་ཕྱིར་ན་ལུང་རིགས་བུད་ཤིང་ལས། །བརྒལ་ལན་



མཐའ་དཔྱོད་སྤྱད་ཚེ།
ཡེ་ཤེས་ཆོས་སྐུའི་འཕྲིན་ལས་བཤད་པ།
(209)
ཡང་གE
ཡང་གསལ་མེ་ཆེན་འདི་སྦྱར་གྱིས། །བློ་གསལ་ཆགས་ལྡན་མཐའ་དག་འདིར་ཤོག་ལ། །ཡུམ་དོན་མཛེས་མའི་ལུས་ལ་ལྟོས་ཤིག་ཀྱེ།།
། འཆད་པ་ལེགས་བཤད་འབྲུག་སྒྲ་བསྒྲགས་ཚེ་ཚིག་དོན་གློག་འཕྲེང་ཡིད་འོང་
གཡོ་བ་ཆོས་ཀྱི་སྤྱན་ལྡན་ཐོགས་མེད་སྐུ་མཆེད་རྗེས་སུ་འཇུག །རྩོད་པ་རིགས་པའི་ང་རོ་བསྒྲགས་ཚེ་
ཕས་རྒོལ་གཉིས་འཐུང་མཐའ་དག་འཇོམས་པ་སྨྲ་བའི་སེང་གེ་ཕྱོགས་གླང་ཆོས་གྲགས་བརྒྱུད་པ་
འཛིན། །རྩོམ་པ་སྙན་ངག་རྒྱ་མཚོར་འཇུག་ཚེ་ཚིག་དོན་ནོར་བུའི་རྒྱུན་གྱིས་མཁས་པ་ཀླུ་དབང་དཔའ་
བོ་ཙཎཱའི་སྲས་པོ་ལྟར། །དེང་སང་འདི་ན་ལེགས་པར་བརྟགས་ཚེ་རྒྱལ་བའི་བསྟན་པ་ཡོངས་རྫོགས་
སྨྲ་ལ་རྩེ་ཐང་པཎ་ཆེན་ཁོ་བོ་ཉིད་ཅེས་མཐོན་པོར་སྒྲོགས། །མདོ་རྒྱུན་དཀའ་བའི་གནས་ལ་དཔྱད་པ་
ཡིས་༑ ༑རྣམ་དཀར་ལེགས་པའི་དགེ་ཚོགས་ཅི་མཆིས་པ། །འདི་ལས་རྒྱལ་བའི་བསྟན་པ་སྤྱི་དང་ནི།།
ཁྱད་པར་དགེ་ལྡན་བཀའ་རྒྱུད་འབར་གྱུར་ཅིག །ཅེས་རྣམ་བཤད་སྙིང་པོ་རྒྱན་གྱི་དོན་རིགས་ལམ་
བཞིན་དུ་འཆད་པའི་ཡུམ་དོན་ཡང་གསལ་སྒྲོན་མེ་ཞེས་བྱ་བ་འདི་ནི། སྙིགས་དུས་ཀྱི་རྒྱལ་བའི་དབང་
པོ་རྗེ་བཙུན་ཙོང་ཁ་པ་ཡབ་སྲས་གཉིས་ཀྱི་གཞུང་ལ་རིང་དུ་འདྲིས་པར་བྱས་ཤིང་། ཡོངས་འཛིན་
དམ་པ་དོན་ཡོད་དཔལ་ལྡན་པའི་ཞལ་སྔ་ནས་ལོ་བཅུ་གཉིས་ཀྱི་བར་དུ་གུས་པས་བསྟེན་ནས་རིགས་
ལམ་ལ་སྦྱངས་པ་དང༌། བྱམས་མགོན་གཉིས་པ་དཔལ་ལྡན་བློ་གྲོས་དང་། མཁྱེན་རབ་ཀྱི་དབང་
ཕྱུག་ལེགས་པ་ཆོས་འབྱོར་སོགས་ཀྱི་ལེགས་བཤད་ལ་བརྟེན་ནས། མདོ་སྔགས་རབ་འབྱམས་པ་
བསོད་ནམས་གྲགས་པའི་དཔལ་རྣམ་དཔྱོད་མཆོག་གི་སྡེས་དཔལ་ལྡན་འབྲས་སྤུངས་སུ་སྦྱར་བའི་
ཡི་གེ་པ་ནི་མང་དུ་ཐོས་པའི་བཙུན་པ་དབང་ཕྱུག་བཟང་པོའོ། །འདིས་ཀྱང་རྒྱལ་བའི་བསྟན་པ་སྒོ་
ཐམས་ཅད་ནས་ཕྱོགས་ཐམས་ཅད་དུ་དར་ཞིང་རྒྱས་ལ་ཡུན་རིང་དུ་གནས་པར་གྱུར་ཅིག། །
། སྭ་སྟི། བདེ་འབྱུང་བདེ་སོགས་བདག་པོ་གདོང་བཞི་སོགས། །སྲིད་ན་སྲིད་གསུམ་གནོན་
པར་སྙེམས་པའི་ལྷ། །གང་དག་གང་གི་ཞབས་རྡུལ་ཉེར་མཆོད་པ། །ལྷ་ཡི་ལྷ་མཆོག་ཤཱཀྱ་སེངྒེ་



(210)
ཡེ་ཤེས་ཆོས་སྐུའི་འཕྲིན་ལས་བཤད་པ།
མཐའ་དཔྱོད་སྨད་ཆ།
བསྔགས། །ཤེས་དང་ཤེས་བྱའི་དེ་ཉིད་གཟིགས་པའི་བློས། །མ་རྣམས་མ་ལུས་སྒྲོལ་བའི་སྟོབས་
བཅུའི་རྩལ། །མི་ཕམ་མི་ཤེས་མུན་སེལ་ཆོས་ཀྱི་རྗེས། །རྒྱལ་དང་རྒྱལ་བའི་ལམ་བཟང་རྒྱན་གྱིས་
ཕྱེས༑ །མཁྱེན་བརྩེ་ཐོགས་མེད་སྲེད་མེད་བུ་ཡི་སྟོབས། །ཁྱུ་མཆོག་སྟོང་གི་ཤིང་རྟས་བྱེ་བའི་སྲོལ།།
བདེ་གཤེགས་ལམ་པོ་ཆེ་དེར་བགྲང་ཡས་ཀྱི། །དོན་མཐུན་བགྲོད་པའི་ངོ་མཚར་ཅི་ཡང་འཛིན། །དུས་
ཀྱི་མཐའ་འདིར་སེང་བཟང་སེངྒེའི་སྒྲ། །སླར་ཡང་སྒྲོག་འདི་སྐལ་བཟང་བསོད་ནམས་ཞེས། །
གྲགས་པ་ཡིད་འོང་ལྷ་ཡི་སིལ་སྙན་འབུམ། །ཕྱོགས་ཀྱི་མཛེས་མས་སྲིད་པ་གསུམ་ན་འཁྲོལ། །
མཐའ་བྲལ་རྣམ་དཔྱོད་འོད་སྟོང་འབར་བའི་གཟིས། །རྒྱལ་ཡུམ་སྦས་དོན་རྒྱ་ཆེན་གླིང་བཞིའི་ཁྱོན།།
ཡང་དག་ཀུན་གསལ་ནམ་མཁའི་སྒྲོན་མེ་ཡི། །སྣང་བས་འཇིག་རྟེན་མུན་པ་རིང་དུ་བྲོས། །ལེགས་
བཤད་ལེགས་བཤད་བྱེ་བ་ཟིལ་གནོན་པ། །གང་ལ་གང་འདོད་འདོད་རྒུར་འཇོ་བའི་ཁར། །ས་
འདིར་ས་གསུམ་དགེ་མཚན་འདུ་བའི་ཕྱིར། །སྐལ་བཟང་སྐལ་བས་བསྐྲུན་པའི་ལེགས་བྱས་མཐུས།།
ཐུབ་གསུང་ལང་ཚོའི་ཆ་ཤས་ཡོངས་རྫོགས་པའི། །བློ་བཟང་རིང་ལུགས་ཟླ་བ་གཞོན་ནུའི་དཔལ།།
འཛུམ་འོད་མེ་ཏོག་དཀར་པོའི་དགའ་ཆར་གྱིས། །ཁམས་གསུམ་དགེ་བའི་ཀུ་མུད་བཞད་གྱུར་ཅིག།
ཐུབ་བསྟན་ནོར་བུའི་མཛོད་འཛིན་ཀླུ་དབང་རྣམས། །མདོ་རྒྱུད་རྒྱ་མཚོར་རྩེན་པའི་འཕྲིན་ལས་ཀྱི།།
གདེངས་ཀ་ནམ་མཁའི་བླ་བྲེར་གཡོ་བཞིན་དུ། །ཕན་བདེའི་གྲུ་ཆར་རྟག་ཏུ་འབེབས་གྱུར་ཅིག །ཆོས་
སྤྱོད་བཅུ་ཡི་གཡུ་རལ་འབུ མ་གསིག་ཅིང་། །རིག་དང་གྲོལ་བའི་རྩལ་རྫོགས་གདོང་ལྔའི་ཁྱུ།།
འཇིགས་བྲལ་འཆད་རྩོད་རྩོམ་པའི་ང་རོ་ཡིས། །ཐེག་གསུམ་གངས་ཀྱི་རི་བོ་བརྗིད་གྱུར་ཅིང་། །
རྒྱུ་སྦྱོར་འབྲེལ་ཐོགས་ཚེ་བསོད་བློ་གྲོས་དང༌། །ཆོས་འབྱོར་ཡལ་ག་རབ་རྒྱས་ཡོངས་འདུའི་ལྗོན།།
མི་འགྱུར་བླ་མེད་དགེ་ལེགས་རིན་ཆེན་འབྲས། །དཔག་ཡས་ཀུན་དགའི་ཉེར་འཚོར་དུད་གྱུར་ཅིག།
ལྷག་པར་དུས་གསུམ་རྒྱལ་བའི་བགྲོད་གཅིག་ལམ། །བྱང་ཆུབ་ཆོས་ཕྱོགས་ཡོངས་དག་སྣང་བའི་



མཐའ་དཔྱོད་སྨད་ཆ།
ཡེ་ཤེས་ཆོས་སྐུའི་འཕྲིན་ལས་བཤད་པ།
(211)
གཏེར། །ཉི་མ་བྱེ་བའི་དཀྱིལ་འཁོར་ཡོངས་རྫོགས་པའི། །ཡེ་ཤེས་སྙིང་གི་སྙིང་པོར་མྱུར་འཆར་ཤོག།
ཅེས་པ་འདི་ཡང་གངས་ཅན་མཁས་གྲུབ་ཀུན་གྱི་གཙུག་རྒྱན་མདོ་སྔགས་རབ་བྱམས་པ་པཎ་ཆེན་བསོད་ནམས་གྲགས་བའི་དབལ་
རྣམ་དཔྱོད་མཆོག་གི་སྡེས་མཛད་པའི་ཕར་ཕྱིན་མཐའ་དཔྱོད་ཡུམ་དོན་ཡང་གསལ་སྒྲོན་མེ་འདི་ཉིད་ཀྱི་པར་ཤིང་རྙིང་པ་བགྲེས་ཟད་
སྟབས། སླར་ཡང་རབ་བྱུང་བཅུག་པའི་ས་གླང་ལོར་དད་གཏོང་ལྷག་བསམ་ནོར་གྱིས་ཕྱུག་པ་ཏྲེ་ཧོར་ས་འདུཚང་ནས་རྒྱུ་སྦྱར་པར་དུ་
བསྐྲུན་པའི་དགེ་བསྔོའི་སྨོན་ཚིག་འདི་ལྟ་བུ་ཞིག་དགོས་ཞེས་ཡོན་བདག་སྐུ་ངོ་རྣམས་ནས་རྟེན་བཅས་བསྐུལ་མ་མཛད་པ་བཞིན། སྐུ་
བཅར་མཚན་ཞབས་དར་ཧན་དགའ་ལྡན་ཁྲི་བྱང་སྤྲུལ་མིང་པ་བློ་བཟང་ཡེ་ཤེས་བསྟན་འཛིན་རྒྱ་མཚོས་སྨོན་པའི་མཚམས་སྦྱོར་དང་
བཅས་སྒྱུར་བ་དགེ་ལེགས་སུ་གྱུར་ཅིག། }}



(212)
འཁོར་ལོ་གསུམ་དུ་འབྱེད་པའི་རྒྱུ་མཚན།
མཐའ་དཔྱོད་སྨད་ཆ།
༄༅། །གསུང་རབ་ཀུན་གྱི་དྲང་བ་དང་ངེས་པའི་དོན་རྣམ་པར་འབྱེད་པ་ལེགས་པར་
བཤད་པའི་སྙིང་པོ། བརྒལ་ལན་གྱིས་རྣམ་པར་འབྱེད་པ་
ཨུཏྤ་ལའི་འཕྲེང་བ་ཞེས་བྱ་བ་བཞུགས་སོ། །
༄༅། །དྲང་ངེས་མཁྱེན་པའི་བློ་གྲོས་དཀྱིལ་འཁོར་ལས། །ལུགས་བཟང་ལེགས་བཤད་
འོད་ཟེར་སྟོང་སྤྲོས་པས། །ཐུབ་བསྟན་གླིང་བཞིའི་ཁྱོན་ཀུན་གསལ་ཏོ་ཞེས། །གྲགས་པ་སྨྲ་བའི་ཉི་མ་
ལ་ཕྱག་འཚལ། །གང་གི་གསུང་རབ་འོ་མའི་མཚོ། །རྣམ་དཔྱོད་སྐྱ་བས་ལེགས་བསྲུབས་ཏེ། །
ངེས་དོན་ནོར་བུ་འབྱིན་མཛད་པ། །ངོ་མཚར་སྲས་མཆོག་རྣམ་གཉིས་རྒྱལ། །དེང་དུས་ལེགས་བཤད་
སྙིང་པོ་ཡི། །རྣམ་འགྲེལ་མཛད་པ་མང་ན་ཡང་། བརྒལ་ཞིང་ལེགས་པར་མ་བརྟགས་པས། །བློ་གྲོས་
གཞོན་ནུས་རྟོགསདཀར་འགྱུར། །དེ་ཕྱིར་མཁས་པའི་མདུན་ས་ཆེར། །མཁས་པ་དགྱེས་པར་འདོད་
རྣམས་ལ། །མཁས་པའི་རྣམ་འགྱུར་བརྒལ་ལན་གྱི། །ཨུཏྤལ་འཕྲེང་བས་བརྒྱན་པར་བྱ། །དེ་ལ་
འདིར་བདག་ཅག་གི་བླ་མ་དམ་པ་རྒྱལ་བ་གཉིས་པ་དེ་ཉིད་ཀྱིས་ཞིང་འདིར་གསུང་རབ་ཇི་སྙེད་ཅིག་
བཀའ་སྩལ་བ་རྣམས་ཀྱི་ནང་ནས་རབ་དང་ཕུལ་དུ་གྱུར་པ་དྲང་བ་དང་ངེས་པའི་དོན་རྣམ་པར་འབྱེད་
པ་ལེགས་པར་བཤད་པའི་སྙིང་པོ་ཞེས་བྱ་བ་གཏན་ལ་དབབ་པར་བྱ་བ་ལ་གཉིས། མདོ་སྡེ་དགོངས་
འགྲེལ་ལ་བརྟེན་ནས་དྲང་ངེས་འབྱེད་པ་དང་། བློ་གྲོས་མི་ཟད་པས་བསྟན་པའི་མདོ་ལ་བརྟེན་ནས་
དྲང་ངེས་འབྱེད་པའོ། །དང་པོ་ལ་གཉིས། སེམས་ཙམ་པའི་ལུགས་དང་། དབུ་མ་པའི་ལུགས་སོ།།
དང་པོ་ལ་གཉིས། འཁོར་ལོ་གསུམ་དུ་འབྱེད་པའི་རྒྱུ་མཚན་དང་། འཁོར་ལོ་གསུམ་གྱི་རྣམ་བཞག་
བཤད་པའོ། །དང་པོ་ལ་གཉིས། སྔ་མ་རྣམས་ཀྱི་འདོད་པ་དགག་པ་དང་། རང་ལུགས་བཤད་པའོ།།



མཐའ་དཔྱོད་སྨད་ཆ།
འཁོར་ལོ་གསུམ་དུ་འབྱེད་པའི་རྒྱུ་མཚན།
(213)
དང་པོ་ནི། ཆོས་རྗེ་ཇོ་ནང་པ་སོགས་ཀྱི་གསུང་ན་རེ། འཁོར་ལོ་གསུམ་དུ་འབྱེད་པའི་རྒྱུ་མཚན་ནི།
བཅོམ་ལྡན་འདས་ཀྱིས་སྐུ་ཚེའི་སྟོད་ལ་གནས་ཝ་ར་ཎཱ་སིར་གསུངས་པའི་མདོ་ཐམས་ཅད་འཁོར་ལོ་
དང་པོ། སྐུ་ཚེའི་བར་ལ་བྱ་རྒོད་ཕུང་པོའི་རིར་གསུངས་པའི་མདོ་ཐམས་ཅད་འཁོར་ལོ་བར་པ།
སྐུ་ཚེའི་སྨད་ལ་ཡངས་པ་ཅན་ལ་སོགས་པ་མ་ངེས་པ་རྣམས་སུ་གསུངས་པའི་མདོ་ཐམས་ཅད་འཁོར་
ལོ་གསུམ་པར་བྱེད་ཅིང་། དེ་བཞིན་དུ་བཅོམ་ལྡན་འདས་ཀྱིས་འདུ་ཐེབས་དང་པོ་ལ་གསུངས་པའི་
མདོ་ཐམས་ཅད་འཁོར་ལོ་དང་པོ་དང༌། འདུ་ཐེབས་གཉིས་པ་ལ་གསུངས་པའི་མདོ་ཐམས་ཅད་
འཁོར་ལོ་བར་པ། འདུ་ཐེབས་གསུམ་པ་ལ་གསུངས་པའི་མདོ་ཐམས་ཅད་འཁོར་ལོ་གསུམ་པར་
འཇོག་ཅེས་གསུངས། དེ་ནི་མི་ལེགས་ཏེ། བསྟན་བཅོས་སུ། དགོངས་འགྲེལ་ལས། འཁོར་ལོ་རིམ་
པ་གསུམ་གསུངས་པ་ནི་འཁོར་གྱི་འདུ་ཐེབས་དང་སྟོན་པའི་སྐུ་ཚེའི་ཚིགས་ལ་སོགས་པས་འཇོག་པ་
མ་ཡིན་གྱི་བརྗོད་བྱའི་ངོས་ནས་ཡིན་ནོ་ཞེས་མི་འཐད་པར་གསུངས་ཤིང༌། དེ་ཡང་དུ ས་འཁོར་
འགྲེལ་ཆེན་དུ་སྟོན་པ་སངས་རྒྱས་པའི་ཕྱི་ལོ་ལ་དཔལ་ལྡན་འབྲས་སྤུངས་སུ་དུས་འཁོར་རྩ་རྒྱུད་
གསུངས་པ་དང་དུས་མཉམ་པར་བྱ་རྒོད་ཕུང་པོའི་རི་ལ་ཤེར་ཕྱིན་གྱི་མདོ་གསུངས་པའི་བཀོད་པ་
ཡང་བསྟན་པར་གསུངས་པ་ལྟ་བུ་དུ ས་མ་ངེས་པ་ལ་དགོངས་པའི་ཕྱིར་དང་། རྒྱལ་བའི་བཀའ་
ཐམས་ཅད་དགོངས་འགྲེལ་ལས་གསུངས་པའི་འཁོར་ལོ་གསུམ་གང་རུང་དུ་བཞག་དཀའ་བའི་ཕྱིར།
ཕྱི་མ་དེར་ཐལ། ལྔ་སྡེ་ལ་ཤམ་ཐབས་ཟླུམ་པོར་བགོ་བར་གསུངས་པ་དང་། འདུལ་བ་རུང་མཐུན་དུ་
གྲགས་པ་སོགས་དེ་གསུམ་གང་རུང་མ་ཡིན་པའི་ཕྱིར་ཏེ། དེ་རྣམས་འདིར་དྲང་ངེས་དཔྱོད་པའི་
གཞིར་འོང་དོན་མེད་པའི་ཕྱིར་ཏེ། དེ་རྣམས་ཀྱིས་བདག་མེད་ཕྲ་རགས་གང་རུ, ང་གཏན་ལ་མ་
འབེབས་པའི་ཕྱིར། འོ་ན། མདོ་དེ་རྣམས་གསུང་རབ་གང་གི་ཡང་དྲང་ངེས་དཔྱོད་པའི་གཞིར་མི་རུང་
ངམ་སྙམ་ན། དེ་ནི་མ་ཡིན་ཏེ། བློ་གྲོས་མི་ཟད་པས་བསྟན་པ་དང་། ཏིང་ངེ་འཛིན་རྒྱལ་པོ་སོགས་ཀྱི་
AAs



(214)
འཁོར་ལོ་གསུམ་དུ་འབྱེད་པའི་རྒྱུ་མཚན།
མཐའ་དཔྱོད་སྨད་ཆ།
སྐབས་སུ་དྲང་ངེས་དཔྱོད་པའི་གཞིར་རུང་བའི་ཕྱིར་ཏེ། མདོ་དེ་གཉིས་ལས་གསུངས་པའི་དྲང་དོན་
གྱི་མདོ་ཡིན་པའི་ཕྱིར་ཏེ། ཀུན་རྫོབ་བདེན་པ་དངོས་ཀྱི་བརྗོད་བྱའི་གཙོ་བོར་བྱེད་པའི་མདོ་ཡིན་པའི་
ཕྱིར༔ དེ་ཡིན་ཀྱང་ལུགས་འདི་ལ་དྲང་དོན་གྱི་མདོར་ནི་ཁས་མི་བླང་སྟེ། ངེས་དོན་གྱི་མདོ་ཡིན་པའི་
ཕྱིར། དེར་ཐལ། དེ་དག་དངོས་བསྟན་སྒྲ་ཇི་བཞིན་པ་ཡིན་པའི་ཕྱིར་ཏེ། ཤམ་ཐབས་ཟླུམ་པོར་ངེས་
པར་བགོ་དགོས་པའི་ཕྱིར། གཉིས་པ་རང་ལུགས་བཞག་པ་ནི། འཁོར་ལོ་གསུམ་དུ་འབྱེད་པའི་རྒྱུ་
མཚན་ཡོད་དེ། བསྟན་བཅོས་ལས། དེ་ཡང་བདག་མེད་པའི་དོན་གཏན་ལ་འབེབས་པའི་དབང་དུ་
བྱས་པ་སྟེ། དང་པོར་ཝཱ་ར་ན་སིར་གང་ཟག་གི་བདག་མེད་གསུངས་ཤིང་ཕུང་པོ་ལ་སོགས་པའི་
ཆོས་ལ་ཉུང་ཤས་ཤིག་མ་གཏོགས་པ་བདེན་པར་གྲུབ་པ་མ་བཀག་ཅིང་བདེན་པར་ཡོད་པ་མང་དུ་
གསུངས་པའི་སྐོར་གཅིག་གོ །དེ་ནས་རྣམ་དབྱེ་མ་མཛད་པར་ཕུང་སོགས་ཀྱི་ཆོས་ཐམས་ཅད་བདེན་
པར་གྲུབ་པ་བཀག་པའི་སྐོར་གཅིག་གོ །དེ་ནས་དེ་ལ་ངོ་བོ་ཉིད་དང་པོ་རང་གི་མཚན་ཉིད་ཀྱིས་མ་
གྲུབ་ཅིང་། གཞན་གཉིས་རང་གི་མཚན་ཉིད་ཀྱིས་གྲུབ་པའི་ཚུལ་སོ་སོར་ཕྱེ་བའི་སྐོར་གཅིག་འབྱུང་
བས་དེའི་དབང་དུ་མཛད་པ་སྟེ། སྟོན་ཚུལ་དེ་དག་ལས་གཞན་དུ་སྟོན་པའི་མདོ་རྣམས་འདིའི་དྲང་ངེས་
དཔྱོད་པའི་གཞིར་འོང་དོན་མེད་དོ། །ཞེས་འབྱུང་བ་ལྟར། འཁོར་ལོ་དང་པོར་ཕུང་སོགས་ཀྱི་ཆོས་
ཐམས་ཅད་བདེན་གྲུབ་ཏུ་གསུངས་པའི་སྐོར་གཅིག་དང་། བར་པར་སྒྲས་ཟིན་ལ་བདེན་མེད་དུ་
གསུངས་པའི་སྐོར་གཅིག་དང་། གསུམ་པར་ཀུན་བཏགས་བདེན་པར་མ་གྲུབ་ཅིང་གཞན་དབང་
དང་༑ ཡོངས་གྲུབ་བདེན་གྲུབ་ཏུ་གསལ་བར་སོ་སོར་ཕྱེ་བའི་སྐོར་གཅིག་སྟེ་གསུམ་འབྱུང་བའི་ཕྱིར།
འོ་ན། ཕུང་པོ་ལ་སོགས་པའི་ཆོས་ལ་ཉུང་ཤས་ཤིག་མ་གཏོགས་པ་བདེན་པར་གྲུབ་པ་མ་བཀག་ཅིང་
ཞེས་གསུངས་པའི་དགོངས་པ་གང་ཡིན་ཞེ་ན། འདི་ལ་མཁས་པ་ཁ་ཅིག །འཁོར་ལོ་དང་པོར་ཕུང་
སོགས་ཀྱི་ཆོས་ཐམས་ཅད་བདེན་པར་རམ་རང་གི་མཚན་ཉིད་ཀྱིས་གྲུབ་པར་མ་བསྟན་པའི་དོན་དུ་



མཐའ་དཔྱོད་སྨད་ཆ།
འཁོར་ལོ་གསུམ་དུ་འབྱེད་པའི་རྒྱུ་མཚན།
(215)
འཆད་པ་མི་ལེགས་ཏེ། འཁོར་ལོ་དང་པོར་ཕུང་ཁམས་སྐྱེ་མཆེད་ཐམས་ཅད་བདེན་གྲུབ་ཏུ་བསྟན་
པའི་ཕྱིར་ཏེ། དགོངས་འགྲེལ་ལས། ཕུང་པོ་རྣམས་ཇི་ལྟ་བ་དེ་བཞིན་དུ་སྐྱེ་མཆེད་རྣམས་དང་། ཞེས་
གསུངས་ཤིང་། ཁམས་རྣམས་ཀྱི་རང་གི་མཚན་ཉིད་དང་ཞེས་སོགས་འབྱུང་བས་ལེགས་པར་གྲུབ་
པའི་ཕྱིར། འདུས་བྱས་ཀྱིས་བསྡུས་པའི་ཕུང་ཁམས་སྐྱེ་མཆེད་བསྟན་པ་ལ་དགོངས་སོ་སྙམ་ན། དེ་
ཡང་མི་འཐད་དེ། ཁམས་བཅོ་བརྒྱད་དང་ཁམས་དྲུག་བདེན་གྲུབ་ཏུ་བསྟན་པའི་དོན་དུ་བྱ་དགོས་པའི་
ཕྱིར་ཏེ། བསྟན་བཅོས་ལས། འོག་ནས་འབྱུང་པའི་མདོ་དང་སྦྱར་ན་ཁམས་བཅོ་བརྒྱད་དང་ཁམས་
དྲུག་ལ་བྱའོ། །ཞེས་འབྱུང་བའི་ཕྱིར། ཡང་རྗེས་འབྲང་ཁ་ཅིག །འཁོར་ལོ་དང་པོར་ཀུན་བཏགས་
བདེན་གྲུབ་ཏུ་སྒྲས་ཟིན་ལ་བསྟན་པར་ཉན་ཐོས་སྡེ་གཉིས་མི་འདོད་པས་དེ་ལ་དགོངས་སོ་ཞེས་ཟེར་
བ་མི་ལེགས་ཏེ། སྐབས་འདིར་ཐེག་ཆེན་པའི་གྲུབ་མཐའ་སྨྲ་བའི་ལུགས་ཀྱི་འཁོར་ལོ་དང་པོར་
བརྗོད་བྱ་གང་བསྟན་དཔྱོད་པའི་སྐབས་ཡིན་གྱི་ཉན་ཐོས་སྡེ་པའི་འདོད་པ་བརྗོད་པའི་སྐབས་མ་ཡིན་
པའི་ཕྱིར་ཏེ། ཉན་ཐོས་སྡེ་གཉིས་ཀྱི་ལུགས་ལ་བདེན་བཞིའི་ཆོས་འཁོར་གྱི་བདེན་བཞི་རང་གི་
མཚན་ཉིད་ཀྱིས་གྲུབ་པར་སྒྲས་ཟིན་ལ་བསྟན་པར་བྱ་དགོས་པའི་ཕྱིར་དང༌། མདོ་སྡེ་པས་འགོག་
བདེན་ཀུན་བཏགས་སུ་ཁས་ལེན་པ་ཡང་ཡིན་པའི་ཕྱིར། གཞན་ཡང་། ཕྱོགས་སྔ་མ་དེ་མི་འཐད་པར་
ཐལ༑ ཕུང་པོ་ལ་སོགས་པའི་ཆོས་ལ་ཉུང་ཤས་ཤིག་མ་གཏོགས་པ་བདེན་པར་གྲུབ་པ་མ་བཀག་
ཅིང་༑ ཞེས་པའི་གསུང་ཟིན་ལ་དཔགས་ན། འཁོར་ལོ་དང་པོར་ཕུང་པོ་ལ་སོགས་པའི་ཆོས་ཉུང་
ཤས་ཤིག་བདེན་མེད་དུ་བསྟན་པ་དང༌། ཕལ་ཆེ་བ་བདེན་གྲུབ་ཏུ་བསྟན་པའི་དོན་དུ་འཆད་དགོས་པ་
ལ་ཁྱེད་ཀྱི་འཆད་ཚུལ་དེ་ཚིག་དོན་གང་ལ་ཡང་མ་ཞུགས་པའི་ཕྱིར། འོ་ན། བསྟན་ཚུལ་དེ་སེམས་
ཙམ་པའི་སྐབས་འདིར་ཁས་བླངས་སམ་ཞེ་ན། དེ་ནི་མ་ཡིན་ཏེ། ལུགས་འདི་ལ་འཁོར་ལོ་དང་པོར་
ཆོས་གང་ཡང་བདེན་མེད་དུ་གཏན་ལ་ཕབ་པ་མེད་པའི་ཕྱིར། དེ་ཡོད་ན་ཀུན་བཏགས་བདེནཔར་མེད་



(216)
འཁོར་ལོ་གསུམ་དུ་འབྱེད་པའི་རྒྱུ་མཚན།
མཐའ་དཔྱོད་སྨད་ཆ།
ཅིང་གཞན་དབང་དང་ཡོངས་གྲུབ་བདེན་གྲུབ་ཏུ་བསྟན་པར་འགྱུར་ལ། དེ་ལྟ་ན་ལེགས་ཕྱེའི་ཆོས་
འཁོར་དུ་ཁས་བླངས་དགོས་པའི་ཕྱིར། རང་ལུགས་ནི། ངོ་བོ་ཉིད་མེད་པར་སྨྲ་བ་ཐལ་འགྱུར་བའི་
གྲུབ་མཐའ་ཤོར་བ་ཡིན་ཞེས་འཆད་པ་ལེགས་པར་མངོན་ཏེ། ལུགས་དེ་ལ་འཁོར་ལོ་དང་པོར་ཕུང་
པོ་ལ་སོགས་པའི་ཆོས་ཉུང་ཤས་ཤིག་བདེན་མེད་དུ་བསྟན་པར་འཆད་པའི་ཕྱིར། རྟགས་གྲུབ་སྟེ།
བསྟན་བཅོས་སུ་ཐལ་འགྱུར་བའི་བཞེད་པ་འཆད་པ་ན། འོ་ན། ལུགས་འདིས་འཁོར་ལོ་གསུམ་གྱི་
དྲང་ངེས་ཇི་ལྟར་འཇོག་ཅེ་ན། ཞེས་དྲི་བ་བཀོད་ནས། དེའི་ལན་དུ། འཁོར་ལོ་དང་པོར་གང་
ཟག་དང་ཆོས་རང་བཞིན་མེད་པར་གསུངས་པ་རྣམས་ངེས་དོན་ཡིན་ལ་ཞེས་གསུངས་ཤིང་། ཕར་
ཕྱིན་རྣམ་བཤད་དུའང་ཐལ་འགྱུར་བའི་ལུགས་འཆད་པ་ན། འཁོར་ལོ་དང་པོར་ཡང་མི་རྟག་
སོགས་བསྟན་པ་དྲང་བའི་དོན་ཡིན་ཡང་གང་ཟག་དང་ཆོས་ལ་བདག་མེད་པའི་སྟོང་ཉིད་ཕྲ་མོ་བསྟན་
པ་རྣམས་ངེས་པའི་དོན་དང་། ཞེས་གསུངས་པའི་ཕྱིར། འོ་ན། ཐལ་འགྱུར་བའི་ལུགས་ལ་འཁོར་
ལོ་དང་པོར་ཕུང་སོགས་ཀྱི་ཆོས་ཉུང་ཤས་ཤིག་བདེན་མེད་དུ་སྟོན་པའི་མདོ་ཚིག་དེ་གང་ཡིན་སྙམ་ན།
འདི་ལ་ཁ་ཅིག །གཟུགས་ནི་དབུ་བ་རྡོས་པ་འདྲ། །ཚོར་བ་ཆུ་ཡི་ཆུ་བུར་འདྲ། །འདུ་ཤེས་སྨིག་རྒྱུ་ལྟ་
བུ་སྟེ། །འདུ་བྱེད་རྣམས་ནི་ཆུ་ཤིང་བཞིན། །རྣམ་པར་ཤེས་པ་སྒྱུ་མ་ལྟར། །ཉི་མའི་གཉེན་གྱིས་བཀའ་
སྩལ་ཏོ། །ཞེས་སོགས་འབྱུང་བ་འདི་ཡིན་པར་འཆད་པར་མི་རིགས་ཏེ། ཐལ་འགྱུར་བས་དེ་བདེན་
བཞིའི་ཆོས་འཁོར་དུ་མི་བཞེད་པའི་ཕྱིར། དེས་ན། འདི་ནི་སྡུག་བསྔལ་འཕགས་པའི་བདེན་པའོ།།
ཞེས་སོགས་བདེན་བཞི་ལན་གསུམ་དུ་བཟླས་པའི་མདོ་འདི་ཉིད་ལ་བྱ་སྟེ། ལུགས་དེ་ལ་མདོ་ཚིག་དེ་
རྣམས་ཀྱིས་བདེན་བཞི་རང་བཞིན་མེད་པར་དངོས་སུ་བསྟན་ཅིང་། བསྟན་པ་ལྟར་ལྔ་སྡེའི་རྒྱུད་ལ་དེ་
ཉིད་མངོན་སུམ་དུ་རྟོགས་པའི་མཐོང་ལམ་དུས་དེར་སྐྱེས་པར་བཤད་པའི་ཕྱིར། དེ་ལ་ཁོ་ན་རེ། ཐལ་
འགྱུར་བའི་ལུགས་འཆད་བཞེད་པ་ཡིན་གྱི་གྲུབ་མཐའ་ཤོར་བ་མ་ཡིན་ནོ་ཞེ་ན། མི་འཐད་དེ། སྐབས་



མཐའ་དཔྱོད་སྨད་ཆ།
འཁོར་ལོ་གསུམགྱི་མཚན་ཉིད་དང་། མཚན་གཞི་བཤད་པ།
(217)
འདིར་ཐལ་འགྱུར་བའི་གྲུབ་མཐའ་གཞུང་བཙུགས་ནས་འཆད་པའི་སྐབས་མ་ཡིན་པ་དང་། ཕར་
ཕྱིན་རྣམ་བཤད་དུ་ཐལ་འགྱུར་བའི་གྲུབ་མཐའ་ཤོར་བ་དང༌། རྒྱུད་བླའི་ཊིཀྐར་སྔགས་ཀྱི་བརྡ་ཆད་
ཤོར་བ་སོགས་དཔེ་མང་དུ་ཡོད་པའི་ཕྱིར། དང་པོར་དེར་ཐལ། ཐལ་རང་གཉིས་ཀྱི་དྲང་ངེས་འབྱེད་
ཚུལ་འོག་ཏུ་སྟོན་པའི་ཕྱིར།།
༈ གཉིས་པ་འཁོར་ལོ་གསུམ་གྱི་རྣམ་གཞག་བཤད་པ་ལ་གཉིས། འཁོར་ལོ་གསུམ་གྱི་
མཚན་ཉིད་དང་མཚན་གཞི་བཤད་པ། འཁོར་ལོ་གསུམ་གྱི་དྲང་ངེས་འབྱེད་ཚུལ་ལོ། །དང་པོ་ལ་
གཉིས། གཞན་ལུགས་དགག་པ་དང་། རང་ལུགས་གཞག་པ་གཉིས། དང་པོ་ནི། ཁ་ཅིག་ན་རེ།
བདེན་བཞི་དངོས་ཀྱི་བསྟན་བྱའི་གཙོ་བོར་བྱས་ནས་སྟོན་པའི་མདོ། བཀའ་དང་པོ་བདེན་བཞིའི་ཆོས་
འཁོར་གྱི་མཚན་ཉིད། དཔེར་ན་འདུལ་བ་ལུང་སྡེ་བཞི་ལྟ་བུ། སྟོང་ཉིད་ཕྲ་མོ་དངོས་ཀྱི་བསྟན་བྱའི་
གཙོ་བོར་བྱས་ནས་སྟོན་པའི་མདོ། བཀའ་བར་པ་མཚན་ཉིད་མེད་པའི་ཆོས་འཁོར་གྱི་མཚན་ཉིད།
དཔེར་ན་ལང་གཤེགས་དང་ཏིང་ངེ་འཛིན་རྒྱལ་པོའི་མདོ་དང་ཡུམ་རྒྱས་འབྲིང་བསྡུས་གསུམ་ལྟ་བུ།
གཟུང་འཛིན་གཉིས་སྟོང་དངོས་བསྟན་བསྟན་བྱའི་གཙོ་བོར་བྱས་ནས་སྟོན་པའི་མདོ། བཀའ་ཐ་མ་
ལེགས་ཕྱེའི་ཆོས་འཁོར་གྱི་མཚན་ཉིད། དཔེར་ན། མདོ་སྡེ་དགོངས་འགྲེལ་ལྟ་བུ་ཞེས་ཟེར། དང་པོ་
མི་འཐད་དེ། བདེན་བཞི་གཙོ་བོར་དངོས་སུ་སྟོན་པའི་ཡུམ་གྱི་མདོ་ཚིག་ཡོད་པའི་ཕྱིར་དང་། འདུལ་
བ་གནས་མལ་གྱི་གཞི་མ་གཏོགས། ལུང་གཞན་རྣམས་ཀྱིས་བདེན་བཞི་དངོས་སུ་བསྟན་པ་མེད་པའི་
ཕྱིར༔ དང་པོ་དེར་ཐལ། འཕགས་པའི་བདེན་པ་བཞི་དག་གི་རྣམ་པ་ཞེས་པའི་བཤད་བྱ་རྩ་བའི་
མདོར་གྱུར་པའི་ཡུམ་གྱི་མདོ་ཚིག་ཡོད་པའི་ཕྱིར། བར་པའི་འཇོག་ཚུལ་ཡང་མི་འཐད་དེ། སྟོང་ཉིད་
དངོས་ཀྱི་བརྗོད་བྱའི་གཙོ་བོར་བྱས་ནས་སྟོན་པའི་བཀའ་ཐ་མ་ལེགས་ཕྱེའི་ཆོས་འཁོར་ཡོད་པའི་
ཕྱིར་དང་། བཀའ་བར་པ་མཚན་ཉིད་མེད་པའི་ཆོས་འཁོར་ཡིན་ན། ཤེར་ཕྱིན་གྱི་མདོ་ཡིན་དགོས་



(218)
འཁོར་ལོ་གསུམགྱི་མཚན་ཉིད་དང་། མཚན་གཞི་བཤད་པ།
མཐའ་དཔྱོད་སྨད་ཆ།
པའི་ཕྱིར། དང་པོ་དེར་ཐལ། གཟུང་འཛིན་གཉིས་སྟོང་དང་། གཟུགས་གཟུགས་ཞེས་པའི་སྒྲ་འཇུག་
པའི་འཇུག་གཞིར་རང་གི་མཚན་ཉིད་ཀྱིས་མ་གྲུབ་པ་སྟོང་ཉིད་ཕྲ་མོ་ཡིན་པའི་ཕྱིར། ཐ་མའི་འཇོག་
ཚུལ་ཡང་མི་འཐད་པར་ཐལ། གཟུང་འཛིན་གཉིས་སྟོང་དངོས་བསྟན་བསྟན་བྱའི་གཙོ་བོར་བྱས་ནས་
སྟོན་པའི་བར་པ་མཚན་ཉིད་མེད་པའི་ཆོས་འཁོར་ཡོད་པའི་ཕྱིར་དང་། དོན་དམ་ཡང་དག་འཕགས་
ཞུས་ཀྱི་ལེའུ་མ་གཏོགས་བྱང་ཆུབ་སེམས་དཔའ་གཞན་དགུས་ཞུས་པའི་དགོངས་འགྲེལ་གྱི་ལེའུ་
རྣམས་ལེགས་ཕྱེའི་ཆོས་འཁོར་དུ་འོང་དོན་མེད་པའི་ཕྱིར། ཡང་མཁས་པ་ཁ་ཅིག །ཆེད་དུ་བྱ་བའི་
གདུལ་བྱ་ཐེག་དམན་གྱི་རིགས་ཅན་ལ་གཙོ་བོར་དགོངས་ནས་ཆོས་རྣམས་ལས་ཤས་ཆེར་རང་གི་
མཚན་ཉིད་ཀྱིས་གྲུབ་པར་སྟོན་པའི་མདོ་དངོས་སམ་དེའི་སྡེར་གཏོགས་པ་གང་རུང་འཁོར་ལོ་དང་
པོའི་མཚན་ཉིད། ཆེད་དུ་བྱ་བའི་གདུལ་བྱ་ཐེག་ཆེན་གྱི་རིགས་ཅན་འཁོར་ལོ་བར་པའི་དགོངས་
པ་འཁོར་ལོ་ཐ་མས་བཀྲལ་བ་ལ་ལྟོས་མི་དགོས་པའི་རིགས་ཅན་ལ་གཙོ་བོར་དགོངས་ནས་ཆོས་
ཐམས་ཅད་རང་གི་མཚན་ཉིད་ཀྱིས་མ་གྲུབ་པར་སྒྲས་ཟིན་ལ་སྟོན་པའི་མདོ་དངོས་སམ་དེའི་སྡེར་
གཏོགས་པ་གང་རུང་འཁོར་ལོ་བར་པའི་མཚན་ཉིད། ཆེད་དུ་བྱ་བའི་གདུལ་བྱ་ཐེག་ཆེན་གྱི་རིགས་
ཅན་འཁོར་ལོ་བར་པའི་དགོངས་པ་འཁོར་ལོ་ཐ་མས་བཀྲལ་བ་ལ་ལྟོས་དགོས་པ་རྣམས་ལ་གཙོ་
བོར་དགོངས་ནས་མཚན་ཉིད་གསུམ་ལ་བདེན་པར་ཡོད་མེད་སོ་སོར་ཕྱེ་ནས་སྟོན་པའི་མདོ་དངོས་
སམ་དེའི་སྡེར་གཏོགས་པ་གང་རུང༌། འཁོར་ལོ་ཐ་མའི་མཚན་ཉིད་ཡིན་ཞེས་གསུངས། དེ་མི་འཐད་
དེ༑ དང་པོའི་མཚན་ཉིད་ཀྱི་ཟུར་དུ་ཤས་ཆེར་སྨོས་པ་ལ་དགོས་པ་མེད་པའི་ཕྱིར་དང༌། དགོངས་
འགྲེལ་ལས་གསུངས་པའི་འཁོར་ལོ་གསུམ་པོ་གང་རུང་གི་སྡེར་གཏོགས་ཡིན་ན་དེ་གསུམ་གང་རུང་
ཡིན་པས་མ་ཁྱབ་པའི་ཕྱིར། དང་པོ་དེར་ཐལ། འཁོར་ལོ་དང་པོར་ཕུང་སོགས་ཀྱི་ཆོས་ཐམས་ཅད་
རང་གི་མཚན་ཉིད་ཀྱིས་གྲུབ་པར་བསྟན་པར་བསྒྲུབས་ཟིན་པ་ལྟར་ཡིན་པའི་ཕྱིར། གཉིས་པ་དེར་



མཐའ་དཔྱོད་སྨད་ཆ།
འཁོར་ལོ་གསུམགྱི་མཚན་ཉིད་དང་། མཚན་གཞི་བཤད་པ།
(219)
ཐལ༑ དགོངས་འགྲེལ་ལས་གསུངས་པའི་འཁོར་ལོ་དང་པོའི་སྡེར་གཏོགས་ཡིན་ན་དེ་ལས་
གསུངས་པའི་འཁོར་ལོ་དང་པོ་ཡིན་པས་མ་ཁྱབ། ཐ་མ་གཉིས་ལའང་དེ་ལྟར་མ་ཁྱབ་པའི་ཕྱིར།
དང་པོ་དེར་ཐལ། མདོ་དྲན་པ་ཉེར་གཞག་དེ་དེ་ལས་གསུངས་པའི་འཁོར་ལོ་དང་པོའི་སྡེར་གཏོགས་
ཡིན་པ་གང་ཞིག །དེ་ལས་གསུངས་པའི་འཁོར་ལོ་དང་པོ་མ་ཡིན་པའི་ཕྱིར། དང་པོ་དེར་ཐལ།
དེ་ལས་གསུངས་པའི་འཁོར་ལོ་དང་པོའི་སྡེར་གཏོགས་ཤིག་ཡོད་པའི་ཕྱིར། གཉིས་པ་དེར་ཐལ།
དེ་གྲུབ་དོན་གྱི་མདོ་དང་པོའི་སྐབས་ནས་བསྟན་པའི་འཁོར་ལོ་དང་པོ་མ་ཡིན་པའི་ཕྱིར་ཏེ། ལྔ་སྡེ་ལ་
ཐོག་མར་གསུངས་པའི་བདེ་བཞིའི་ཆོས་འཁོར་མ་ཡིན་པའི་ཕྱིར། རྩ་རྟགས་གཉིས་པ་དེར་ཐལ།
དེ་བཞིན་གཤེགས་པའི་སྙིང་པོའི་མདོ་ལྟ་བུ་དགོངས་འགྲེལ་ལས་གསུངས་པའི་འཁོར་ལོ་བར་པའི་
སྡེར་གཏོགས་ཡིན་པ་གང་ཞིག །དེ་ལས་གསུངས་པའི་འཁོར་ལོ་བར་པ་མ་ཡིན་པའི་ཕྱིར། དང་པོ་
དེར་ཐལ། དེ་ལས་གསུངས་པའི་འཁོར་ལོ་བར་པའི་སྡེར་གཏོགས་ཤིག་ཡོད་པའི་ཕྱིར། གཉིས་པ་
དེར་ཐལ། དེ་གྲུབ་དོན་གྱི་མདོ་གཉིས་པའི་སྐབས་ནས་བསྟན་པའི་འཁོར་ལོ་བར་པ་མ་་ཡིན་པའི་
ཕྱིར་ཏེ། དེ་ལས་གསུངས་པའི་བར་པ་མཚན་ཉིད་མེད་པའི་ཆོས་འཁོར་མ་ཡིན་པའི་ཕྱིར། དེར་ཐལ།
དེ་ཤེར་ཕྱིན་གྱི་མདོ་མ་ཡིན་པའི་ཕྱིར་དང་། མདོ་སྡེ་དགོངས་འགྲེལ་གྱི་བཤད་བྱའི་མདོ་ཡང་མ་ཡིན་
པའི་ཕྱིར། རྩ་རྟགས་གསུམ་པ་དེར་ཐལ། དོན་དམ་ཡང་དག་འཕགས་ཞུས་མ་གཏོགས་དགོངས་
འགྲེལ་གྱི་ལེའུ་དགུ་པོ་དེ་ལས་གསུངས་པའི་འཁོར་ལོ་ཐ་མའི་སྡེར་གཏོགས་ཡིན་པ་གང་ཞིག །
དེ་ལས་གསུངས་པའི་འཁོར་ལོ་ཐ་མ་མ་ཡིན་པའི་ཕྱིར། དང་པོ་དེར་ཐལ། དེ་ལས་གསུངས་པའི་
འཁོར་ལོ་ཐ་མའི་སྡེར་གཏོགས་ཤིག་ཡོད་པའི་ཕྱིར། གཉིས་པ་དེར་ཐལ། དེ་གྲུབ་དོན་གྱི་མདོ་
གསུམ་པ་ལས་གསུངས་པའི་འཁོར་ལོ་ཐ་མ་མ་ཡིན་པའི་ཕྱིར། དེར་ཐལ། དེ་དེ་ལས་གསུངས་པའི་
འཁོར་ལོ་ཐ་མ་ལེགས་ཕྱེའི་ཆོས་འཁོར་མ་ཡིན་པའི་ཕྱིར། དེ་འདི་ནི་བླ་ན་མ་མཆིས་པ་ཞེས་ཉེ་ཚིག་



(220)
འཁོར་ལོ་གསུམགྱི་མཚན་ཉིད་དང་། མཚན་གཞི་བཤད་པ།
མཐའ་དཔྱོད་སྨད་ཆ།
-
-
-
-
སྨོས་པའི་མདོའི་མཚན་གཞི་མ་ཡིན་པའི་ཕྱིར། དེ་ལ་ཁོ་ན་རེ། བསྟན་བཅོས་འདི་ལས། ཐེག་
བསྡུས་ལས་ཤིན་ཏུ་རྒྱས་པ་ལས་མེད་ཅེས་གསུངས་པ་ཐམས་ཅད་ཀྱིས་ཀུན་བཏགས་དང་སྒྱུ་མ་ལ་
སོགས་པའི་དཔེ་བསྟན་པ་རྣམས་ཀྱིས་གཞན་དབང་དང་རྣམ་པར་བྱང་བ་བཞིས་ཡོངས་གྲུབ་བསྟན་
པར་གསུངས་པའི་མདོ་ཡུམ་གྱི་མདོར་སྣང་བས་འཁོར་ལོ་གཉིས་པ་དྲང་དོན་དུ་བཤད་པ་ཡང་དེ་
ཉིད་དང་དེ་དང་མཐུན་པ་རྣམས་ལ་བཞེད་དོ། ཞེས་གསུངས་པ་མི་འཐད་པར་ཐལ། དེ་བཞིན་
གཤེགས་པའི་སྙིང་པོའི་མདོ་དང༌། ཏིང་ངེ་འཛིན་རྒྱལ་པོའི་མདོ་ལྟ་བུ་དགོངས་འགྲེལ་ལས་གསུངས་
པའི་འཁོར་ལོ་གཉིས་པ་མ་ཡིན་པའི་ཕྱིར་ཞེ་ན། མ་ཁྱབ་སྟེ། ཡུམ་གྱི་མདོ་ཞེས་པ་གཙོ་བོ་རྒྱས་
འབྲིང་བསྡུས་གསུམ་ལ་བྱ་དགོས་པས་དེ་དང་མཐུན་པ་རྣམས་ཞེས་འབྱུང་བ་མདོ་སྡུད་པ་སོགས་ལ་
དགོངས་པའི་ཕྱིར་རམ། ཡང་ན་ཡུམ་གྱི་མདོར་གཞན་དབང་དང་ཡོངས་གྲུབ་བདེན་མེད་དུ་སྒྲས་
ཟིན་ལ་གསུངས་པ་དྲང་དོན་དུ་བཤད་པས་དེ་བཞིན་གཤེགས་པའི་སྙིང་པོའི་མདོ་སོགས་སུ་དེ་ལྟར་
གསུངས་པ་ཡང་དྲང་དོན་དུ་ཤེས་ནུས་ཞེས་པའི་དོན་ཡིན་པའི་ཕྱིར། གཉིས་པ་རང་གི་ལུགས་གཞག་
པ་ནི། དགོངས་འགྲེལ་ལས་གསུངས་པའི་འཁོར་ལོ་གསུམ་པོ་གང་རུང་གང་ཞིག །རང་གི་ཆེད་དུ་
བྱ་བའི་གདུལ་བྱ་ཐེག་དམན་གྱི་རིགས་ཅན་རྗེས་སུ་བཟུང་བའི་ཕྱིར་དུ་བདེན་བཞི་དངོས་སུ་བསྟན་
པའི་ཐེག་དམན་གྱི་མདོ། དེ་ལས་གསུངས་པའི་འཁོར་ལོ་དང་པོའི་མཚན་ཉིད། དཔེར་ན། འདི་ནི་
སྡུག་བསྔལ་འཕགས་པའི་བདེན་པའོ། །འདི་ནི་ཀུན་འབྱུང་འཕགས་པའི་བདེན་པའོ། །འདི་ནི་འགོག་
པ་འཕགས་པའི་བདེན་པའོ། །འདི་ནི་ལམ་འཕགས་པའི་བདེན་པའོ། །སྡུག་བསྔལ་ཤེས་པར་བྱ།
ཀུན་འབྱུང་སྤང་བར་བྱ། འགོག་པ་མངོན་དུ་བྱ། ལམ་བསྒོམ་པར་བྱ། སྡུག་བསྔལ་ཤེས་པར་བྱ་སྟེ་
ཤེས་པར་བྱར་མེད། ཀུན་འབྱུང་སྤང་བར་བྱ་སྟེ་སྤང་བར་བྱར་མེད། འགོག་པ་མངོན་དུ་བྱ་སྟེ་མངོན་
དུ་བྱར་མེད། ལམ་བསྒོམ་པར་བྱ་སྟེ་བསྒོམ་པར་བྱར་མེད། ཅེས་པ་ལྟ་བུ་དངོས་དང་། དྲན་པ་ཉེར་



མཐའ་དཔྱོད་སྨད་ཆ།
འཁོར་ལོ་གསུམགྱི་མཚན་ཉིད་དང༌། མཚན་གཞི་བཤད་པ།
(231)
གཞག །ལས་བརྒྱ་པ། རྟོགས་བརྗོད་བརྒྱ་པ། འདུལ་བ་ལུང་ཤས་ཆེ་བ་རྣམས་དེའི་སྡེར་གཏོགས་
ཡིན༑ གསུམ་པོ་གང་རུང་གང་ཞིག །རང་གི་ཆེད་དུ་བྱ་བའི་གདུལ་བྱ་ཐེག་ཆེན་གྱི་རིགས་ཅན་དབང་
རྣོན་རྗེས་སུ་བཟུང་བའི་ཕྱིར་དུ་གཟུགས་ནས་རྣམ་མཁྱེན་གྱི་བར་གྱི་ཆོས་ཐམས་ཅད་རང་གི་མཚན་
ཉིད་ཀྱིས་མ་གྲུབ་པར་སྒྲས་ཟིན་ལ་སྟོན་པའི་ཐེག་ཆེན་གྱི་མདོ་དེ་ལས་གསུངས་པའི་འཁོར་ལོ་བར་
པའི་མཚན་ཉིད། དཔེར་ན། ཡུམ་རྒྱས་འབྲིང་བསྡུས་གསུམ་ལྟ་བུ་དངོས་དང་། ལང་གཤེགས།
ཏིང་འཛིན་རྒྱལ་པོ། ས་བཅུ་པའི་མདོ། དེ་བཞིན་གཤེགས་པའི་སྙིང་པོའི་མདོ། འཕགས་པ་དཔལ་
འཕྲེང་གི་མདོ། ཡེ་ཤེས་སྣང་བ་རྒྱན་གྱི་མདོ། མྱ་ངན་ལས་འདས་པ་ཆེན་པོའི་མདོ། གཟུངས་ཀྱི་དབང་
ཕྱུག་རྒྱལ་པོས་ཞུས་པའི་མདོ་སོགས་དེའི་སྡེར་གཏོགས་ཡིན། གསུམ་པོ་གང་རུང་གང་ཞིག །རང་གི་
ཆེད་དུ་བྱ་བའི་གདུལ་བྱ་ཐེག་ཆེན་གྱི་རིགས་ཅན་དབང་རྟུལ་རྗེས་སུ་བཟུང་བའི་ཕྱིར་དུ་ཀུན་བཏགས་
རང་གི་མཚན་ཉིད་ཀྱིས་མ་གྲུབ་ཅིང་། གཞན་དབང་དང་ཡོངས་གྲུབ་རང་གི་མཚན་ཉིད་ཀྱིས་གྲུབ་
པར་གསལ་བར་སྟོན་པའི་ཐེག་ཆེན་གྱི་མདོ། དེ་ལས་གསུངས་པའི་འཁོར་ལོ་ཐ་མའི་མཚན་ཉིད།
དཔེར་ན་དོན་དམ་ཡང་དག་འཕགས་ངས་ཆོས་རྣམས་ཀྱི་ངོ་བོ་ཉིད་མེད་པ་རྣམ་པ་གསུམ་པོ་འདི་ལྟ་
སྟེ༔ མཚན་ཉིད་ངོ་བོ་ཉིད་མེད་པ་དང་། སྐྱེ་བ་ངོ་བོ་ཉིད་མེད་པ་དང་། དོན་དམ་པ་ངོ་བོ་ཉིད་མེད་པ་
ཉིད་ལ་དགོངས་ནས་ཆོས་ཐམས་ཅད་ངོ་བོ་ཉིད་མེད་པའོ་ཞེས་བསྟན་ཏོ། །ཞེས་པ་ལྟ་བུ་དངོས་དང་།
དོན་དམ་ཡང་དག་འཕགས་ཞུས་མ་གཏོགས་དགོངས་འགྲེལ་གྱི་ལེའུ་དགུ་པོ་དེའི་སྡེར་གཏོགས་ཡིན་
ནོ༑ ༑དེ་ལ་ཁོ་ན་རེ། འཁོར་ལོ་དང་པོའི་མཚན་ཉིད་མི་འཐད་པར་ཐལ། འདི་ནི་སྡུག་བསྔལ་
འཕགས་པའི་བདེན་པའོ་ཞེས་པ་ཙམ་གྱི་འཁོར་ལོ་དང་པོའི་མདོ་ཚིག་དེ། དགོངས་འགྲེལ་ལས་
གསུངས་པའི་འཁོར་ལོ་དང་པོ་ཡིན་པའི་ཕྱིར་ཏེ། དེ་ལས་གསུངས་པའི་འཁོར་ལོ་དང་པོའི་མདོ་ཚིག་
ཡིན་པའི་ཕྱིར་ན་མ་ཁྱབ། འཁོར་ལོ་བར་བའི་མཚན་ཉིད་ཀྱང་མི་འཐད་པར་ཐལ། འདུས་བྱས་མི་



(222)
འཁོར་ལོ་གསུམ་གྱི་མཚན་ཉིད་དང་། མཚན་གཞི་བཤད་པ།
མཐའ་དཔྱོད་སྨད་ཆ།
རྟག་པར་སྟོན་པའི་ཡུམ་གྱི་མདོ་ཚིག་དེ། དགོངས་འགྲེལ་ལས་གསུངས་པའི་འཁོར་ལོ་བར་པ་ཡིན་
པའི་ཕྱིར་ཏེ། དེ་ལས་གསུངས་པའི་འཁོར་ལོ་བར་པའི་མདོ་ཚིག་ཡིན་པའི་ཕྱིར་ན་མ་ཁྱབ། ཡང་ཁ་
ཅིག་འཁོར་ལོ་ཐ་མའི་མཚན་ཉིད་མི་འཐད་པར་ཐལ། མཚན་ཉིད་ངོ་བོ་ཉིད་མེད་པ་དང་ཞེས་པ་
ཙམ་གྱི་འཁོར་ལོ་ཐ་མའི་མདོ་ཚིག་དེ་དེ་ལས་གསུངས་པའི་འཁོར་ལོ་ཐ་མ་ཡིན་པའི་ཕྱིར་ཏེ། དེ་
ལས་གསུངས་པའི་འཁོར་ལོ་ཐ་མའི་མདོ་ཚིག་ཡིན་པའི་ཕྱིར་ན་མ་ཁྱབ་སྟེ། འོ་ན། འདི་ནི་སྡུག་
བསྔལ་འཕགས་པའི་བདེན་པའོ་ཞེས་པ་ཙམ་གྱི་མདོ་ཚིག་ཆོས་ཅན། བདེན་བཞི་བརྗོད་བྱར་བྱེད་
པར་ཐལ། བཀའ་དང་པོ་བདེན་བཞིའི་ཆོས་འཁོར་ཡིན་པའི་ཕྱིར། རྟགས་ཁས། མ་ཁྱབ་ན། དེ་ཆོས་
ཅན༑ བསལ་བ་དེར་ཐལ། བདེན་བཞི་བརྗོད་བྱར་བྱེད་པའི་བདེན་བཞིའི་ཆོས་འཁོར་ཡིན་པའི་ཕྱིར།
མ་གྲུབ་ན་སོང་། དེར་ཐལ། བདེན་བཞི་བརྗོད་བྱར་བྱེད་པའི་བདེན་བཞིའི་ཆོས་འཁོར་གྱི་མདོ་ཚིག་
ཡིན་པའི་ཕྱིར། འཁོར་གསུམ། གནོད་བྱེད་བརྗོད་ཚུལ་ཕྱི་མ་ཡང་མི་འཐད་པར་ཐལ། ཉེས་པ་སྔ་མ་
བཞིན་དུ་འཇུག་པའི་ཕྱིར་ཏེ། ཕུང་སོགས་ཀྱི་ཆོས་ཐམས་ཅད་བདེན་མེད་དུ་སྒྲས་ཟིན་ལ་སྟོན་པའི་
མཚན་ཉིད་མེད་པའི་ཆོས་འཁོར་གྱི་མདོ་ཚིག་ཡིན་ན། དེ་ལྟར་སྟོན་པའི་མཚན་ཉིད་མེད་པའི་ཆོས་
འཁོར་ཡིན་པས་མ་ཁྱབ། ཀུན་བཏགས་བདེན་པར་མེད་ཅིང་གཞན་དབང་དང་ཡོངས་གྲུབ་བདེན་
གྲུབ་ཏུ་གསལ་བར་སྟོན་པའི་ལེགས་ཕྱེའི་ཆོས་འཁོར་གྱི་མདོ་ཚིག་ཡིན་ན། དེ་ལྟར་སྟོན་པའི་ལེགས་
ཕྱེའི་ཆོས་འཁོར་ཡིན་པས་མ་ཁྱབ་པའི་ཕྱིར། མ་གྲུབ་ན། འཁོར་གསུམ་སྔར་བཞིན་བྱེད། འདིས་
འཚོན་ནས་ཤེར་ཕྱིན་འབུམ་པའི་མདོ་ཚིག་ཡིན་ན་དེ་ཡིན་པས་མ་ཁྱབ་པ་དང་། ཉི་ཁྲིའི་མདོ་ཚིག་
ཡིན་ན་དེ་ཡིན་པས་མ་ཁྱབ་པ་དང་། བརྒྱད་སྟོང་པའི་མདོ་ཚིག་ཡིན་ན་དེ་ཡིན་པས་མ་ཁྱབ་པའི་ཚུལ་
ཡང་ཤེས་དགོས་ཏེ། ཤེར་ཕྱིན་འབུམ་པ་ཡིན་ན་རང་ཉིད་ལ་བློ་ཀ་འབུམ་ཡོད་པས་ཁྱབ་ཅིང་། འོག་
མ་གཉིས་ལའང་དེ་བཞིན་དུ་ཤེས་པར་བྱ་བ་ཡིན་པའི་ཕྱིར།།



མཐའ་དཔྱོད་སྨད་ཆ།
མདོ་སྡེ་ལ་འགལ་སློང་གི་དྲི་བ་བཤད་པ།
(223)
། གཉིས་པ་འཁོར་ལོ་གསུམ་གྱི་དྲང་ངེས་འབྱེད་ཚུལ་ལ་བཞི། མདོ་སྡེ་ལ་འགལ་སྤོང་གི་
དྲི་བ། འགལ་བ་དེ་སྤོང་བའི་ལན། ངོ་བོ་ཉིད་གསུམ་གྱི་ངོ་བོ་ངོས་བཟུང་བ། དེ་དག་གི་གྲུབ་པའི་
དོན་ཞུས་པའོ། །དང་པོ་ལ་གཉིས། འཁོར་ལོ་གསུམ་གྱི་བརྗོད་བྱ་ངོས་བཟུང་བ་དང་། དེ་ལ་བརྟེན་
ནས་དྲི་བ་བྱུང་ཚུལ་ལོ། །དང་པོ་ལ་གཉིས། གཞན་ལུགས་དགག་པ་དང་། རང་ལུགས་གཞག་པའོ།།
དང་པོ་ནི་ཁ་ཅིག་ན་རེ། འཁོར་ལོ་དང་པོར་མཚན་ཉིད་གསུམ་རང་འཛིན་རྟོག་པའི་ཞེན་གཞིར་རང་
གི་མཚན་ཉིད་ཀྱིས་གྲུབ་པར་དངོས་སུ་བསྟན་ཅིང་། བར་པར་གཞན་དབང་དང་ཡོངས་གྲུབ་རང་གི་
མཚན་ཉིད་ཀྱིས་མ་གྲུབ་པར་དངོས་སུ་བསྟན་པ་ཡིན་གྱི་འཁོར་ལོ་དང་པོར་མཚན་ཉིད་གསུམ་བདེན་
གྲུབ་ཏུ་དངོས་སུ་བསྟན་པ་དང༌། བར་པར་མཚན་ཉིད་གསུམ་བདེན་མེད་དུ་སྒྲས་ཟིན་ལ་དངོས་སུ་
བསྟན་པ་མ་ཡིན་ཏེ། དང་པོར་གཞན་དབང་དང་ཡོངས་གྲུབ་བདེན་གྲུབ་ཏུ་དངོས་སུ་བསྟན་པ་དང་།
བར་པར་ཀུན་བཏགས་བདེན་མེད་དུ་སྒྲས་ཟིན་ལ་དངོས་སུ་བསྟན་པ་མི་འཐད་པའི་ཕྱིར་ཏེ། གཞན་
དབང་དང་ཡོངས་གྲུབ་བདེན་གྲུབ་ཏུ་དངོས་སུ་བསྟན་པའི་མདོ་ཡིན་ན་ངེས་དོན་གྱི་མདོ་ཡིན་དགོས།
ཀུན་བཏགས་བདེན་མེད་དུ་སྒྲས་ཟིན་ལ་དངོས་སུ་སྟོན་པའི་མདོ་ཡིན་ན་ངེས་དོན་གྱི་མདོ་ཡིན་དགོས་
པའི་ཕྱིར། རྟགས་གཉིས་ཀ་གྲུབ་སྟེ། དེ་དག་སོ་སོ་ལ་དངོས་བསྟན་སྒྲ་ཇི་བཞིན་དུ་བཟུང་རུང་ཡིན་
པས་ཁྱབ་པ་གང་ཞིག །ལུགས་འདི་ལ་དངོས་བསྟན་སྒྲ་ཇི་བཞིན་དུ་བཟུང་དུ་རུང་བའི་མདོ། ངེས་
དོན་གྱི་མདོའི་མཚན་ཉིད་དང་། དེ་མི་རུང་བའི་མདོ་དྲང་དོན་གྱི་མདོའི་མཚན་ཉིད་དུ་བྱ་དགོས་པའི་
ཕྱིར་ཞེ་ན། རྟགས་དང་པོ་མ་གྲུབ་སྟེ། འོ་ན། ཤེས་བྱ་ཆོས་ཅན། དགོངས་འགྲེལ་ལས། བཅོམ་ལྡན་
འདས་ཀྱིས་རྣམ་གྲངས་དུ་མར་ཕུང་པོ་རྣམས་ཀྱི་རང་གི་མཚན་ཉིད་ཀྱང་བཀའ་སྩལ། ཞེས་གསུངས་
པ་མི་འཐད་པར་ཐལ། བཀའ་དང་པོ་བདེན་བཞིའི་ཆོས་འཁོར་གྱིས་ཕུང་ཁམས་སྐྱེ་མཆེད་རང་གི་
མཚན་ཉིད་ཀྱིས་གྲུབ་པར་དངོས་སུ་མ་བསྟན་པའི་ཕྱིར། མ་གྲུབ་ན་སོང་། དེར་ཐལ། དེས་ཕུང་པོ་



(224)
མདོ་སྡེ་ལ་འགལ་སློང་གི་དྲི་བ་བཤད་པ།
མཐའ་དཔྱོད་སྨད་ཆ།
རང་གི་མཚན་ཉིད་ཀྱིས་གྲུབ་པར་དངོས་སུ་མ་བསྟན་པའི་ཕྱིར། མ་གྲུབ་ན་སོང་། དེ་ཆོས་ཅན།
དངོས་བསྟན་སྒྲ་ཇི་བཞིན་དུ་བཟུང་རུང་ཡིན་པར་ཐལ། ཕུང་པོ་རང་གི་མཚན་ཉིད་ཀྱིས་གྲུབ་པར་
དངོས་སུ་སྟོན་པའི་མདོ་ཡིན་པའི་ཕྱིར། རྟགས་ཁྱབ་ཁས། འདོད་མི་ནུས་ཏེ། དྲང་དོན་གྱི་མདོ་ཡིན་
པའི་ཕྱིར་ཏེ། གྲུབ་དོན་དང་པོའི་སྐབས་ནས་དངོས་སུ་སྟོན་པའི་མདོ་ཡིན་པའི་ཕྱིར། དེ་ལ་ཁྱབ་པ་
ཡོད་པར་ཐལ། གྲུབ་དོན་གྱི་མདོ་དང་པོར་དེ་ཡང་བླ་ན་མཆིས་པ། སྐབས་མཆིས་པ་དྲང་བའི་དོན་
ཞེས་སོགས་འབྱུང་བའི་ཕྱིར། གཞན་ཡང་བཀའ་བར་པ་མཚན་ཉིད་མེད་པའི་ཆོས་འཁོར་གྱིས།
གཟུགས་ནས་རྣམ་མཁྱེན་གྱི་བར་གྱི་ཆོས་ཐམས་ཅད་བདེན་མེད་དུ་སྒྲས་ཟིན་ལ་མ་བསྟན་པར་ཐལ།
དེས་ཕུང་ཁམས་སྐྱེ་མཆེད་བདེན་མེད་དུ་སྒྲས་ཟིན་ལ་དངོས་སུ་མ་བསྟན་པའི་ཕྱིར། མ་གྲུབ་ན་སོང་།
དེར་ཐལ། དེས་ཁམས་དང་སྐྱེ་མཆེད་བདེན་མེད་དུ་སྒྲས་ཟིན་ལ་དངོས་སུ་མ་བསྟན་པའི་ཕྱིར།
མ་གྲུབ་ན་སོང་། དེ་ཆོས་ཅན། དངོས་བསྟན་སྒྲ་ཇི་བཞིན་དུ་བཟུང་རུང་ཡིན་པར་ཐལ། ཁམས་དང་
སྐྱེ་མཆེད་བདེན་མེད་དུ་སྒྲས་ཟིན་ལ་དངོས་སུ་སྟོན་པའི་མདོ་ཡིན་པའི་ཕྱིར། རྟགས་ཁྱབ་ཁས།
འདོད་མི་ནུས་ཏེ། དྲང་དོན་གྱི་མདོ་ཡིན་པའི་ཕྱིར་ཏེ། གྲུབ་དོན་གཉིས་པའི་སྐབས་ནས་དངོས་སུ་
བསྟན་པའི་མདོ་ཡིན་པའི་ཕྱིར། དེ་ལ་ཁྱབ་པ་ཡོད་པར་ཐལ། གྲུབ་དོན་གཉིས་པའི་མདོར་དེ་ཡང་བླ་
ན་མཆིས་པ། སྐབས་མཆིས་པ། དྲང་བའི་དོན་ཞེས་སོགས་འབྱུང་པའི་ཕྱིར། གཞན་ཡང་། ཤེས་བྱ་
ཆོས་ཅན། འཁོར་ལོ་དང་པོར་གཞན་དབང་བདེན་གྲུབ་ཏུ་དངོས་སུ་བསྟན་ན། དེ་དངོས་བསྟན་སྒྲ་ཇི་
བཞིན་དུ་བཟུང་རུང་ཡིན་པས་མ་ཁྱབ་པར་ཐལ། འཁོར་ལོ་དང་པོར་གཟུགས་བདེན་གྲུབ་ཏུ་དངོས་
སུ་བསྟན་ན། དེ་དངོས་བསྟན་སྒྲ་ཇི་བཞིན་དུ་བཟུང་རུང་ཡིན་པས་མ་ཁྱབ་པའི་ཕྱིར། དེར་ཐལ།
འཁོར་ལོ་དང་པོར་གཟུགས་བདེན་གྲུབ་ཏུ་གསུངས་པའི་མདོ་དེས་ཕྱི་རོལ་དོན་གྱི་གཟུགས་བདེན་
གྲུབ་ཏུ་བསྟན་པའི་ཕྱིར། དེར་ཐལ། འཁོར་ལོ་དང་པོར་གཟུགས་ཕྱི་རོལ་དོན་དུ་གསུངས་པའི་ཕྱིར།



མཐའ་དཔྱོད་སྨད་ཆ།
མདོ་སྡེ་ལ་འགལ་སྤོང་གི་དྲིབ་བཤད་པ།
(325)
དེ་ལ་ཁོ་ན་རེ། གཟུགས་ཙམ་བདེན་གྲུབ་ཏུ་དངོས་སུ་སྟོན་པའི་འཁོར་ལོ་དང་པོའི་མདོ་མེད་པར་
ཐལ༑ དེ་དངོས་བསྟན་སྒྲ་ཇི་བཞིན་དུ་བཟུང་རུང་མ་ཡིན་པའི་ཕྱིར། འདོད་ན་གཟུགས་ཙམ་བདེན་
གྲུབ་ཏུ་དངོས་སུ་སྟོན་པའི་འཁོར་ལོ་དང་པོའི་མདོ་ཚིག་མེད་པར་ཐལ། འདོད་པའི་ཕྱིར་ཞེ་ན་མ་ཁྱབ་
སྟེ་ འོ་ན། གཟུགས་ཙམ་བདེན་གྲུབ་ཏུ་དངོས་སུ་སྟོན་པའི་གཟུགས་སོགས་ཆོས་ཐམས་ཅད་བདེན་
གྲུབ་ཏུ་དངོས་སུ་སྟོན་པའི་འཁོར་ལོ་དང་པོའི་མདོ་ཚིག་མེད་པར་ཐལ། གཟུགས་ཙམ་བདེན་གྲུབ་ཏུ་
དངོས་སུ་སྟོན་པའི་གཟུགས་སོགས་ཆོས་ཐམས་ཅད་བདེན་གྲུབ་ཏུ་དངོས་སུ་སྟོན་པའི་འཁོར་ལོ་དང་
པོ་མེད་པའི་ཕྱིར། ཁྱབ་པ་ཁས། དེ་བཞིན་དུ་གཟུགས་ཙམ་བདེན་མེད་དུ་སྒྲས་ཟིན་ལ་སྟོན་པའི་
འཁོར་ལོ་བར་པའི་མདོ་དང་། མདོ་ཚིག་ལ་སྦྱར་ནས་རྩོད་སྤོང་བྱེད་ཚུལ་ཤེས་པར་བྱའོ། །འཁོར་ལོ་
བར་པས་གཟུགས་ནས་རྣམ་མཁྱེན་གྱི་བར་གྱི་ཆོས་ཐམས་ཅད་བདེན་མེད་དུ་དངོས་སུ་བསྟན་ཞེས་
ཟེར་བ་མི་འཐད་དེ། བཀའ་བར་པ་མཚན་ཉིད་མེད་པའི་ཆོས་འཁོར་གྱིས་གཞན་དབང་དང་ཡོངས་
གྲུབ་བདེན་མེད་དུ་མ་བསྟན་པའི་ཕྱིར། དེར་ཐལ། དེས་གཞན་དབང་དང་ཡོངས་གྲུབ་བདེན་གྲུབ་ཏུ་
དངོས་སུ་བསྟན་པའི་ཕྱིར། དེར་ཐལ། གཞན་དབང་དང་ཡོངས་གྲུབ་བདེན་པར་གྲུབ་པ་དེའི་བསྟན་
དོན་ཡིན་པའི་ཕྱིར། དེར་ཐལ། དེ་དེའི་དགོངས་པ་ཡིན་པའི་ཕྱིར་ཏེ། བཀའ་ཐ་མ་ལེགས་ཕྱེའི་ཆོས་
འཁོར་གྱི་དགོངས་པ་ཡིན་པའི་ཕྱིར། སྒྲུབ་བྱེད་རྒྱས་པར་འོག་ཏུ་འཆད། དེ་ལ་ཁོ་ན་རེ། བཀའ་བར་
པ་མཚན་ཉིད་མེད་པའི་ཆོས་འཁོར་གྱིས་གཞན་དབང་དང་ཡོངས་གྲུབ་བདེན་མེད་དུ་དངོས་སུ་བསྟན་
པར་ཐལ། དེས་དེ་གཉིས་བདེན་མེད་དུ་སྒྲས་ཟིན་ལ་དངོས་སུ་བསྟན་པའི་ཕྱིར། ཞེ་ན་མ་ཁྱབ་སྟེ།
ཡུམ་གྱི་མདོའི་སྒྲས་ཟིན་དགོངས་པར་འཛིན་པ་འདི་འདྲ་སེམས་ཙམ་གྱི་མདོ་བསྟན་བཅོས་ཀུན་དང་
འགལ་བའི་ལུགས་ངན་ཡིན་པའི་ཕྱིར། ཁ་ཅིག་ན་རེ། ངེས་དོན་གྱི་མདོར་གྱུར་པའི་འཁོར་ལོ་དང་པོ་
མེད་ཀྱང་དེར་གྱུར་པའི་འཁོར་ལོ་དང་པོའི་མདོ་ཚིག་ཡོད་ཟེར་བ་མི་འཐད་དེ། འཁོར་ལོ་དང་པོ་



(226)
འགལ་བ་དེ་སྤོང་བའི་ལན་བཤད་པ།
མཐའ་དཔྱོད་སྨད་ཆ།
ཡིན་ན་བཀའ་དང་པོ་བདེན་བཞིའི་ཆོས་འཁོར་ཡིན་པས་ཁྱབ་པ་གང་ཞིག་བཀའ་དང་པོ་བདེན་
བཞིའི་ཆོས་འཁོར་གྱི་མདོ་ཚིག་ཏུ་གྱུར་པའི་ངེས་དོན་གྱི་མདོ་མེད་པའི་ཕྱིར། དང་པོ་འབུད། གཉིས་
པ་དེར་ཐལ། དེའི་ནང་ཚན་གྱི་ངོ་བོ་ལ་བཟླས་པ་ཡང་དེ་མ་ཡིན། བྱེད་པ་ལ་བཟླས་པ་ཡང་དེ་མ་
ཡིན་༑ འབྲས་བུ་ལ་བཟླས་པ་ཡང་དེ་མ་ཡིན་པའི་ཕྱིར། རྟགས་རྣམས་དེར་ཐལ། ངོ་བོ་ལ་བཟླས་པ་
རྣམས་ཀྱིས་ཕྱི་རོལ་དོན་གྱི་སྣོད་ཀྱི་འཇིག་རྟེན་བདེན་པར་གྲུབ་པ་དང་། འགོག་བདེན་བདེན་གྲུབ་ཏུ་
དངོས་སུ་བསྟན་པའི་ཕྱིར་དང་། དེས་འོག་མ་གཉིས་ཀྱང་མཚོན་ནུས་པའི་ཕྱིར། ཁོ་ན་རེ། མི་འཐད་
དེ༑ འབྲས་བུ་ལ་བཟླས་པ་རྣམས་ཀྱིས་བདེན་གྲུབ་དངོས་སུ་མ་བསྟན་པའི་ཕྱིར། བསྟན་བཅོས་
འདིར། ཤས་ཆེར་བདེན་པར་ཡོད་པ་ཞེས་སོགས་འབྱུང་བའི་ཕྱིར་ཞེ་ན། ལེགས་པ་མ་ཡིན་ཏེ། སྡུག་
བསྔལ་ཤེས་པར་བྱར་མེད། ཅེས་པས་གང་ཟག་གི་བདག་ཏུ་མ་གྲུབ་པའི་ཕྱི་རོལ་དོན་གྱི་སྣོད་ཀྱི་
འཇིག་རྟེན་སྡུག་བསྔལ་བདེན་པས་བསྡུ་པ་དངོས་སུ་བསྟན་པར་ཁས་བླངས་པ་ལ་འགལ་བ་མེད་
ཅིང་འོག་མ་གསུམ་ཡང་དེ་བཞིན་དུ་ཤེས་པར་བྱར་ཡོད་པའི་ཕྱིར། ཤས་ཆེར་བདེན་པར་ཡོད་པ་ཞེས་
པའི་གསུང་དེ་འདུ་ནི་བསྟན་བཅོས་སུ་མི་བཞུགས་པའི་ཕྱིར། གང་ལྟར་ཀྱང་ཞིབ་ཏུ་དཔྱོད་ཅིག།
གཉིས་པ་རང་ལུགས་བཞག་པ་ནི། འཁོར་ལོ་དང་པོར་ཕུང་སོགས་ཆོས་ཐམས་ཅད་བདེན་གྲུབ་ཏུ་
དངོས་སུ་བསྟན་པ་དང་། བར་པར་ཕུང་སོགས་ཀྱི་ཆོས་ཐམས་ཅད་བདེན་མེད་དུ་སྒྲས་ཟིན་ལ་བསྟན་
ཞེས་བྱའོ། །གཉིས་པ་དེ་ལ་བརྟེན་ནས་དྲི་བ་བྱུང་ཚུལ་ནི། སྔར་བཞིན་བསྟན་པ་སྒྲ་སོར་བཞག་ན་
གསུང་བ་པོ་ལ་འགལ་འདུ་འབྱུང་ཡང་། བཅོམ་ལྡན་འདས་ལ་འགལ་འདུ་འབྱུང་བ་མི་སྲིད་པས་
འཁོར་ལོ་བར་པར་འདི་ལྟར་གསུངས་པ་དགོངས་གཞི་ཅི་ལ་དགོངས་ནས་གསུངས་ཞེས་འཁོར་ལོ་
བར་པའི་དགོངས་གཞི་དངོས་སུ་དྲིས་ཤིང་། ཤུགས་ལ་འཁོར་ལོ་དང་པོར་དེ་ལྟར་གསུངས་པའི་
དགོངས་གཞི་ཡང་དྲིས་སོ།།



མཐའ་དཔྱོད་སྨད་ཆ།
འགལ་བ་དེ་སྤོང་བའིལན་བཤད་པ།
(237)
༈ གཉིས་པ་འགལ་བ་དེ་སྤོང་བའི་ལན་འཆད་པ་ལ་གསུམ། ལན་གྱི་མདོ་ངོས་བཟུང་བ་
དང་༑ མདོ་དེས་འཁོར་ལོ་དང་པོ་གཉིས་དྲང་དོན་དུ་འགྲེལ་ཚུལ་དང་། འགྲེལ་ཚུལ་གཉིས་མི་འདྲ་
བ་བསྡུས་ཏེ་བསྟན་པའོ། །དང་པོ་ནི། གོང་དུ་དྲངས་པ་ལྟར་གྱི་དོན་དམ་ཡང་དག་འཕགས་ངས་ཆོས་
རྣམས་ཀྱི་ངོ་བོ་ཉིད་མེད་པ་ཞེས་སོགས་མདོར་བསྟན་རྒྱས་བཤད་དུ་འབྱུང་བའི་མདོ་རྣམས་ཏེ། གྲུབ་
དོན་གསུམ་པའི་མདོར། འདི་ནི་བླ་ན་མ་མཆིས་པ་ཞེས་ཉེ་ཚིག་གིས་བསྙད་པའི་མདོ་དང་དོན་གཅིག་
གོ །བསྟན་བཅོས་ཀྱི་རྗེས་འབྲང་ཁ་ཅིག །དོན་དམ་ཡང་དག་འཕགས་ཞེས་སོགས་མདོར་བསྟན་གྱི་
མདོ་རྣམས་ཀྱིས་ངོ་བོ་ཉིད་མེད་པ་གསུམ་ཙམ་བསྟན་གྱི། དེའི་རྒྱུ་མཚན་མ་བསྟན་ཏེ། རྒྱུ་མཚན་
གསུམ་པོ་རྒྱས་བཤད་ཀྱི་མདོ་གསུམ་གྱིས་འཆད་པའི་ཕྱིར་ཞེས་ཟེར་བ་མི་འཐད་དེ། མདོར་བསྟན་གྱི་
མདོ་རྣམས་ཀྱིས་ངོ་བོ་ཉིད་མེད་པ་གསུམ་གྱི་རྒྱུ་མཚན་དོན་གྱིས་བསྟན་པའི་ཕྱིར། དེར་ཐལ། མདོར་
བསྟན་དུ་དོན་གྱིས་བསྟན་པ་དེ་ཉིད་རྒྱས་བཤད་ཀྱིས་རྒྱས་པར་བཤད་པའི་ཕྱིར་དང་། མདོ་བསྟན་
བཅོས་ཕལ་ཆེ་བའི་མདོར་བསྟན་རྒྱས་བཤད་ལ་བསམ་ན་ཁྱོད་ཀྱིས་ལུགས་དེ་འཇིག་པར་འགྱུར་
བའི་ཕྱིར། གཉིས་པ་ལ་གཉིས། འཁོར་ལོ་བར་པ་དྲང་དོན་དུ་འགྲེལ་ཚུལ་དང་། འཁོར་ལོ་དང་པོ་
འགྲེལ་ཚུལ་ལོ། །དང་པོ་ལ། ཀུན་མཁྱེན་དོལ་པོ་བ་ན་རེ། འཁོར་ལོ་བར་པར་ཕུང་སོགས་ཀྱི་ཆོས་
རྣམས་དོན་དམ་པར་མ་གྲུབ་པར་སྒྲས་ཟིན་ལ་གསུངས་པའི་དགོངས་གཞི་ཡོད་དེ། ཀུན་རྫོབ་བདེན་
པའི་ཆོས་རྣམས་རང་སྟོང་ཡིན་པས་དེ་ལ་དགོངས་པའི་ཕྱིར། དོན་དམ་པའི་ཆོས་ལ་དགོངས་པ་མ་
ཡིན་ཏེ། འདུས་བྱས་ཀྱི་ཆོས་གཞན་གྱིས་སྟོང་པ་མ་གཏོགས་རང་གི་ངོ་བོ་བདེན་པར་གྲུབ་པའི་ཕྱིར།
ཞེས་གསུངས་པ་མི་རིགས་ཏེ། ཤེར་ཕྱིན་གྱི་མདོར་སྟོང་ཉིད་བཅུ་དྲུག་དོན་དམ་དུ་མ་གྲུབ་པར་སྒྲས་
ཟིན་ལ་གསུངས་པའི་ཕྱིར། རང་ལུགས་ནི། འཁོར་ལོ་བར་པར་ཕུང་སོགས་ཀྱི་ཆོས་ཐམས་ཅད་སྒྲས་
ཟིན་ལ་བདེན་མེད་དུ་གསུངས་པ་དྲང་དོན་དུ་འགྲེལ་ཚུལ་ཡོད་དེ། དགོངས་གཞི། དགོས་པ། དངོས་



(228)
འགལ་བ་དེ་སྤོང་བའི་ལན་བཤད་པ།
མཐའ་དཔྱོད་སྨད་ཆ།
ལ་གནོད་བྱེད་གསུམ་བསྟན་པའི་སྒོ་ནས་དྲང་དོན་དུ་འགྲེལ་བའི་ཕྱིར། དགོངས་གཞི་ཡོད་དེ། ཀུན་
བཏགས་མཚན་ཉིད་ངོ་བོ་ཉིད་མེད་པ། གཞན་དབང་སྐྱེ་བ་ངོ་བོ་ཉིད་མེད་པ། ཡོངས་གྲུབ་དོན་དམ་
པ་ངོ་བོ་ཉིད་མེད་པ་གསུམ་ལ་དགོངས་ནས་གསུངས་པའི་ཕྱིར་ཏེ། བསྡུ་བ་ལས། བཅོམ་ལྡན་འདས་
ཀྱིས་ཅི་ལ་དགོངས་ནས་ཆོས་ཐམས་ཅད་ངོ་བོ་ཉིད་མེད་པར་གསུངས་ཤེ་ན། སྨྲས་པ། འདུལ་བའི་
དབང་གིས་དེ་དང་དེར་ངོ་བོ་ཉིད་མེད་པ་རྣམ་པ་གསུམ་ལ་དགོངས་ནས་གསུངས་ཏེ། ཞེས་གསུངས་
ཤིང་༑ སུམ་ཅུ་པ་ལས་ཀྱང་། ངོ་བོ་ཉིད་ནི་རྣམ་གསུམ་གྱི། །ངོ་བོ་ཉིད་མེད་རྣམ་གསུམ་ལ། །དགོངས་
ནས་ཆོས་རྣམས་ཐམས་ཅད་ནི། །ངོ་བོ་ཉིད་མེད་བསྟན་པ་ཡིན། །ཞེས་གསུངས་པའི་ཕྱིར། དེ་ལྟར་
གསུངས་པའི་དགོངས་གཞི་དེ་ཉིད་འཁོར་ལོ་བར་པའི་དགོངས་པ་དང་། བརྗོད་བྱ་དང་། བསྟན་དོན་
ཡིན་གྱི་སྒྲས་ཟིན་ལ་གསུངས་པའི་གཞན་དབང་དང་ཡོངས་གྲུབ་བདེན་པར་མེད་པ་འཁོར་ལོ་བར་
པའི་དགོངས་པ་སོགས་མ་ཡིན་ཏེ། ཀུན་བཏགས་བདེན་པར་མ་གྲུབ་ཅིང་གཞན་དབང་དང་ཡོངས་
གྲུབ་བདེན་པར་གྲུབ་པ་དེ་འཁོར་ལོ་བར་པའི་དགོངས་པ་སོགས་གསུམ་ཡིན་པའི་ཕྱིར། དེར་ཐལ།
དེ་བཀའ་ཐ་མ་ལེགས་ཕྱེའི་ཆོས་འཁོར་གྱི་དགོངས་པ་སོགས་གསུམ་ཡིན་པ་གང་ཞིག། བཀའ་བར་
པ་མཚན་ཉིད་མེད་པའི་ཆོས་འཁོར་དང༌། བཀའ་ཐ་མ་ལེགས་ཕྱེའི་ཆོས་འཁོར་གྱི་དགོངས་པ་
སོགས་གསུམ་ཕན་ཚུན་ཡིན་ཁྱབ་མཉམ་ཡིན་པའི་ཕྱིར། དེར་ཐལ། བཀའ་བར་པ་མཚན་ཉིད་མེད་
པའི་ཆོས་འཁོར་གྱི་ཆེད་དུ་བྱ་བའི་གདུལ་བྱ་སེམས་ཙམ་པ་དབང་རྣོན་གྱིས་འཁོར་ལོ་བར་པར་ཕུང་
སོགས་ཀྱི་ཆོས་ཐམས་ཅད་བདེན་མེད་དུ་སྒྲས་ཟིན་ལ་གསུངས་པའི་དགོངས་པ་དགོངས་འགྲེལ་
གྱིས་བཀྲལ་བ་བཞིན་དུ་རྟོགས་པའི་ཕྱིར། གལ་ཏེ་དེའི་ཆེད་དུ་བྱ་བའི་གདུལ་བྱ་ངོ་བོ་ཉིད་མེད་པར་
སྨྲ་བ་ཐལ་འགྱུར་བ་ལ་བྱེད་དགོས་སོ་སྙམ་ན། དེ་མི་འཐད་པར་ཐལ། འཁོར་ལོ་བར་པར་གཞན་
དབང་བདེན་མེད་དུ་སྒྲས་ཟིན་ལ་གསུངས་པ་སྒྲ་ཇི་བཞིན་པར་འཛིན་པའི་གང་ཟག་ཡིན་ན། དེའི་



མཐའ་དཔྱོད་སྨད་ཆ།
འགལ་བ་དེ་སྤོང་བའི་ལན་བཤད་པ།
(229)
ཆེད་དུ་བྱ་བའི་གདུལ་བྱ་མ་ཡིན་དགོས་པའི་ཕྱིར། བསྟན་བཅོས་ལས། དེའི་ཕྱིར་སྒྲ་ཇི་བཞིན་པའི་
དོན་དུ་འཛིན་པ་ནི ཡུམ་གྱི་མདོ་གང་གི་ཆེད་དུ་གསུངས་པའི་གདུལ་བྱར་མི་འདོད་པས། དེའི་ཆེད་དུ་
བྱ་བའི་གདུལ་བྱ་ནི་མདོ་དེའི་དོན་དགོངས་འགྲེལ་གྱིས་བཀྲལ་བ་བཞིན་དུ་རྟོགས་པ་ལ་བཞེད་པས་
འཁོར་ལོ་ཕྱི་མ་གཉིས་ཀྱི་དགོངས་པ་ནི་གཅིག་ཡིན་ནོ། ཞེས་གསུངས་པའི་ཕྱིར། གཞན་ཡང་ཡུམ་
རྒྱས་འབྲིང་བསྡུས་གསུམ་སེམས་ཙམ་པའི་མདོ་མ་ཡིན་པར་ཐལ། དེའི་ཆེད་དུ་བྱ་བའི་གདུལ་བྱ་
ཐལ་འགྱུར་བ་ཡོད་པའི་ཕྱིར། རྟགས་ཁས། འདོད་ན། སློབ་དཔོན་དབྱིག་གཉེན་དང་ཕྱོགས་ཀྱི་གླང་
པོ་སོགས་སེམས་ཙམ་པ་ཆེན་པོ་རྣམས་ཀྱིས་ཡུམ་གྱི་མདོ་སེམས་ཙམ་དུ་མ་བཀྲལ་བར་ཐལ། འདོད་
པའི་ཕྱིར། འདོད་ན། རྣམ་པར་མི་འཚམ་པའི་གཏམ་མོ། །ཁོ་ན་རེ། འཁོར་ལོ་བར་པ་དྲང་དོན་གྱི་
མདོ་དང༌། ཐ་མ་ངེས་དོན་གྱི་མདོ་ཡིན་པའི་ཁྱད་པར་མི་འཐད་པར་ཐལ། དེ་གཉིས་དགོངས་པ་
གཅིག་པའི་ཕྱིར་ཞེ་ན། ཁྱབ་པ་མ་ངེས་པ་ཡིན་ཏེ། ཡུམ་གྱི་མདོས་ཀུན་བཏགས་བདེན་པར་མེད་པ་
དང་གཞན་དབང་དང་ཡོངས་གྲུབ་གཉིས་བདེན་པར་གྲུབ་པ་གསལ་བར་ཕྱེ་ནས་མ་བསྟན་པས་དྲང་
དོན་དང༌། ལེགས་ཕྱེའི་ཆོས་འཁོར་གྱིས་ཡུམ་གྱི་མདོ་སྒྲ་ཇི་བཞིན་པར་འཛིན་པ་བཀག་ནས། སྒྲ་ཇི་
བཞིན་པའི་དོན་མ་ཡིན་པའི་མདོའི་དོན་ཡོད་པར་གསལ་བར་ཕྱེ་བས་ངེས་དོན་གྱི་མདོར་བཞེད་པའི་
ཕྱིར་ཏེ། བསྟན་བཅོས་ལས། ཤིན་ཏུ་རྒྱས་པ་ལ་མོས་ཀྱང་སྒྲ་ཇི་བཞིན་པར་གཟུང་ནས་མདོ་དེའི་དོན་
སྒྲ་ཇི་བཞིན་པའི་དོན་ཡིན་ནོ་ཞེས་སྨྲ་བ་བཀག་ནས་སྒྲ་ཇི་བཞིན་པའི་དོན་མ་ཡིན་པའི་མདོའི་དོན་
ཡོད་པ་དེ་དགོངས་འགྲེལ་གྱིས་གསལ་བར་འཆད་པས་དེ་ལ་ངེས་དོན་དང་ཡུམ་གྱི་མདོས་དོན་དེ་
གསལ་བར་མ་ཕྱེ་ཞིང་སྒྲ་ཇི་བཞིན་པར་བཟུང་དུ་མི་རུང་བས་དྲང་དོན་ཞེས་གསུངས། ཡང་ཁོ་ན་
རེ༑ ཡུམ་གྱི་མདོ་ཉིད་ངོ་བོ་ཉིད་མེད་པར་སྨྲ་བ་ཐལ་འགྱུར་བས་ངེས་དོན་སྒྲ་ཇི་བཞིན་པར་ཁས་ལེན་
ཅིང་༑ ལུགས་འདིས་དྲང་དོན་གྱི་མདོར་འགྲེལ་བས་དེ་ཉིད་ཐལ་འགྱུར་བའི་མདོ་ཡིན་གྱི་སེམས་



(230)
འགལ་བ་དེ་སྤོང་བའི་ལན་བཤད་པ།
མཐའ་དཔྱོད་སྨད་ཆ།
ཙམ་པའི་མདོ་མ་ཡིན་ནོ་ཞེ་ན། དེ་མི་འཐད་པར་ཐལ། དེ་དྲང་དོན་གྱི་མདོ་ཡིན་ཀྱང་འཕགས་པའི་
མཉམ་གཞག་གི་དམིགས་པ་འགྱུར་མེད་ཡོངས་གྲུབ་རྒྱས་པར་བསྟན་པའི་ཆ་ནས་མདོ་སྡེ་རྣམས་ཀྱི་
གཙོ་བོ་ཡིན་པར་ཕར་ཕྱིན་རྣམ་བཤད་ལས་གསུངས་པའི་ཕྱིར། གཞན་ཡང་། ཡུམ་གྱི་མདོ་སེམས་
ཙམ་པའི་མདོ་ཡིནཔར་ཐལ། སེམས་ཙམ་གྱི་བསྟན་བཅོས་ཀུན་ལས་དེ་སེམས་ཙམ་དུ་བཀྲལ་བའི་
ཕྱིར་ཏེ། དབུས་མཐའ་དང་རྒྱན་ལས་ཀྱང་དེ་ལྟར་དུ་བཀྲལ། ཐོགས་མེད་སྐུ་མཆེད་ཀྱི་གཞུང་ལས་དེ་
ལྟར་བཀྲལ། ཕྱོགས་གླང་ཆོས་གྲགས་ཀྱི་གཞུང་ལས་ཀྱང་དེ་ལྟར་དུ་བཀྲལ་བའི་ཕྱིར། དང་པོ་དེར་
ཐལ༑ དབུས་མཐའ་ལས། ཡང་དག་མ་ཡིན་ཀུན་རྟོག་ཡོད། །དེ་ལ་གཉིས་པོ་ཡོད་མ་ཡིན། །སྟོང་པ་
ཉིད་ནི་འདི་ལ་ཡོད། །དེ་ལ་ཡང་ནི་དེ་ཡོད་དོ། །ཞེས་དང་། རྒྱན་ལས། རང་དང་རང་གི་མཚན་ཉིད་
དུ༑ ༑མེད་ཕྱིར་རང་གི་ངོ་བོ་ལ། །མི་གནས་ཕྱིར་དང་འཛིན་བཞིན་ཏེ། །མེད་ཕྱིར་ངོ་བོ་ཉིད་མེད་
འདོད། །ཅེས་སོགས་ཀྱིས་ཡུམ་གྱི་མདོ་སེམས་ཙམ་དུ་བཀྲལ་བའི་ཕྱིར། དེ་རྣམས་ཀྱིས་ཡུམ་གྱི་
མདོར་ཕུང་སོགས་ཀྱི་ཆོས་ཐམས་ཅད་བདེན་མེད་དུ་གསུངས་པའི་དགོངས་པའམ་བསྟན་དོན་ཚད་
མས་གྲུབ་པ་ཞིག་གསུངས་པའི་ཕྱིར་ཏེ། བློ་ཀ་སྔ་མ་དེས་དེ་ལྟར་གསུངས་པ་གང་ཞིག །ཕྱི་མས་དེ་
ལྟར་གསུངས་པའི་ཕྱིར། དང་པོ་དེར་ཐལ། གཞུང་དེས་ཡང་དག་མ་ཡིན་པའི་ཀུན་རྟོག་དེ་ཉིད་གཟུང་
འཛིན་རྫས་གཞན་གྱིས་སྟོང་བ་ལ་དགོངས་ནས་ཡུམ་གྱི་མདོར་སྔར་ལྟར་གསུངས་ཞེས་བསྟན་པའི་
ཕྱིར༑ གཉིས་པ་དེར་ཐལ། གཞུང་དེས་འདུས་བྱས་མ་འོངས་པ་རྣམས་རྐྱེན་ལ་ལྟོས་མེད་དུ་འབྱུང་
བའི་ངོ་བོ་ཉིད་མེད་པ་དང༌། འདས་པ་རྣམས་འདས་ནས་འབྱུང་བའི་ངོ་བོ་ཉིད་མེད་པ་དང་། ད་
ལྟར་བ་རྣམས་དུ ས་སྐད་ཅིག་གཉིས་པར་མི་སྡོད་པས་ངོ་བོ་ཉིད་མེད་པ་ལ་དགོངས་ནས་སྔར་ལྟར་
གསུངས་ཞེས་བསྟན་པའི་ཕྱིར། རྩ་རྟགས་གཉིས་པ་ཐོགས་མེད་སྐུ་མཆེད་ཀྱི་གཞུང་ལས་དེ་ལྟར་
བཀྲལ་བར་ཐལ། བསྡུ་བ་དང་སུམ་ཅུ་པའི་ལུང་སྔར་དྲངས་པ་ལྟར་དང་། གཞན་མང་དུ་འབྱུང་བའི་



མཐའ་དཔྱོད་སྨད་ཆ།
འགལ་བ་དེ་སྤོང་བའི་ལན་བཤད་པ།
(231)
ཕྱིར། རྩ་རྟགས་གསུམ་པ་དེར་ཐལ། བརྒྱད་སྟོང་དོན་བསྡུས་ལས། ཤེས་རབ་ཕ་རོལ་ཕྱིན་པ་
ནི༑ ༑མཚན་ཉིད་གསུམ་ལ་ཡང་དག་བརྟེན། །མེད་ཅེས་བྱ་བ་ལ་སོགས་ཀྱིས། །བཏགས་པ་ཐམས་
ཅད་འགོག་པ་ཡིན། །ཞེས་པས་དེ་ལྟར་བཀྲལ་བ་གང་ཞིག །རྣམ་འགྲེལ་ལས་ཀྱང་དེ་ལྟར་བཀྲལ་
བའི་ཕྱིར། དང་པོ་དེར་ཐལ། གཞུང་དེས་ཀུན་བཏགས་རང་གི་མཚན་ཉིད་ཀྱིས་མ་གྲུབ་པ་ལ་
དགོངས་ནས་ཤེར་ཕྱིན་གྱི་མདོར་སྔར་ལྟར་གསུངས་ཞེས་བསྟན་པའི་ཕྱིར། གཉིས་པ་དེར་ཐལ། དེ་
ཉིད་ལས། དེ་ལ་གཅིག་ནི་མེད་པས་ཀྱང༌། །གཉིས་ཀའང་ཉམས་པར་འགྱུར་བ་ཡིན། །དེ་ཕྱིར་
གཉིས་སྟོང་གང་ཡིན་པ། །དེ་ནི་དེ་ཡིའང་དེ་ཉིད་ཡིན། །ཞེས་པ་དང་། དངོས་རྣམས་ཐ་དད་གནས་པ་
ནི༑ ༑དེ་ཐ་དད་ལ་བརྟེན་པ་ཡིན། །དེ་ནི་བསླད་པ་ཉིད་ཡིན་ན། །དེ་དག་ཐ་དད་ཀྱང་བསླད་འགྱུར།།
གཟུང་དང་འཛིན་པའི་རྣམ་པ་ལས། །མཚན་ཉིད་གཞན་ནི་ཡོད་མ་ཡིན། །དེས་ན་མཚན་ཉིད་སྟོང་
པའི་ཕྱིར། །རང་བཞིན་མེད་པར་རབ་ཏུ་བཤད། །ཅེས་དང་། ཕུང་པོ་ལ་སོགས་བྱེ་བྲག་གིས། །
མཚན་ཉིད་ཐམས་ཅད་བྱེད་པ་ཡི། ཁྱད་པར་ཅན་དེའང་དེ་ཉིད་མིན། །དེས་ཀྱང་དེ་དག་མཚན་ཉིད་
བྲལ༑ ༑ཞེས་གསུངས་པ་རྣམས་ཀྱིས་དེ་ལྟར་བསྟན་པའི་ཕྱིར། རྟགས་བསྡོམས་པ་དེར་ཐལ། བློ་ཀ་
དང་པོས་གཟུ ང་འཛིན་རྫས་གཞན་གྱིས་སྟོང་བའི་སྟོང་ཉིད་གཞན་དབང་གི་དེ་ཁོ་ན་ཉིད་ཡིན་པ་
འཁོར་ལོ་བར་པའི་དགོངས་པ་དང་། བློ་ཀ་བར་པ་གཉིས་ཀྱིས་གཟུང་འཛིན་རྫས་གཞན་དུ་འཛིན་
པའི་བློ་འཁྲུལ་ཤེས་ཡིན་པའི་རྒྱུ་མཚན་གྱིས་གཟུང་འཛིན་རྫས་གཞན་དུ་མེད་པ་ཉིད་འཁོར་ལོ་བར་
པའི་དགོངས་གཞིར་བསྟན་པ་དང་། བློ་ཀ་ཕྱི་མས་མཚན་མཚོན་སོགས་ཀྱི་བྱ་བྱེད་དོན་དམ་པར་
མེད་པ་ལ་དགོངས་ནས་ཀྱང་སྔར་ལྟར་གསུངས་ཞེས་བསྟན་པའི་ཕྱིར། ཁ་ཅིག་ན་རེ། ཕུང་པོ་ལ་
སོགས་ཞེས་པ་རྐང་པ་བཞི་པོས་འཁོར་ལོ་བར་པའི་དགོངས་པ་འཆད་ཚུལ་ནི། མདོ་སྡེ་པ་དང་ཐུན་
མོང་བ་ཡིན་ཏེ། བསྟན་བཅོས་ལས། འདི་ནི་ཉན་ཐོས་སྡེ་པ་དང་ཡང་ཐུན་མོང་བའོ། །ཞེས་གསུངས་



(232)
འགལ་བ་དེ་སྤོང་བའི་ལན་བཤད་པ།
མཐའ་དཔྱོད་སྤྱད་ཚེ།
པའི་ཕྱིར། ཞེས་གསུངས་པ་མི་འཐད་དེ། གཞུང་འདི་མདོ་སེམས་ཐུན་མོང་པའི་གཞུང་མ་ཡིན་པའི་
ཕྱིར་ཏེ། སེམས་ཙམ་པའི་ཐུན་མོང་མ་ཡིན་པའི་གཞུང་ཡིན་པའི་ཕྱིར་ཏེ། དེས་ཀྱང་དེ་དག་མཚན་ཉིད་
བྲལ༑ ཞེས་ཀྱང་སྒྲ་སྨོས་པའི་ཕྱིར། ཡང་ཁ་ཅིག །མཚན་མཚོན་ལ་སོགས་པའི་བྱ་བྱེད་ཀྱི་ཆ་བདེན་
པས་སྟོང་པ་མདོ་སེམས་གཉིས་ཀས་ཁས་ལེན་པ་ལ་དགོངས་ནས་དེ་ལྟར་གསུངས་ཀྱི། དེ་ཤེར་ཕྱིན་
གྱི་མདོའི་དགོངས་པར་མདོ་སྡེ་པས་མི་འདོད་དེ། དེས་ཐེག་ཆེན་གྱི་མདོ་བཀར་ཁས་མི་ལེན་པའི་
ཕྱིར་ཏེ། སྟོང་ཐུན་ཆེན་མོ་ལས་དེ་ལྟར་གསུངས་པའི་ཕྱིར་ཞེ་ན་མ་ཁྱབ་སྟེ། སྟོང་ཐུན་ལས་དེ་ལྟར་
གསུངས་ཀྱང་། རྒྱལ་ཚབ་ཆོས་རྗེའི་གསུང་ལས། རིགས་པའི་རྗེས་འབྲང་གི་མདོ་སྡེ་པས་ཐེག་ཆེན་
གྱི་མདོ་བཀར་འདོད་པ་གསུངས་པའི་ཕྱིར་དང་། བསྟན་བཅོས་ཀྱི་དགོངས་པའང་འདི་ཉིད་ཡིན་པའི་
ཕྱིར༑ རང་ལུགས་ནི། བྱ་བྱེད་ཀྱི་ཆ་བདེན་པས་སྟོང་པ་ཤེར་ཕྱིན་གྱི་མདོར་སྔར་ལྟར་གསུངས་པའི་
དགོངས་གཞིར་མདོ་སེམས་གཉིས་ཀས་འཆད་པ་ལ་དགོངས་ནས་བསྟན་བཅོས་ལས་སྔར་བཞིན་
གསུངས་པར་སེམས་སོ། །ཚིགས་སུ་བཅད་པ་དག་གིས་ཀྱང་གདམས་པར་བྱ་སྟེ། གཟུང་འཛིན་
གཉིས་སྟོང་བདེན་གྲུབ་པ། །ཡུམ་གསུམ་དགོངས་པར་འཆད་བཞིན་དུ། །ཡུམ་གསུམ་སེམས་ཙམ་
མདོ་མིན་ཞེས། །སྨྲ་བ་ཁས་བླངས་ནང་འགལ་ཡིན།རྣམ་རིག་སྨྲ་བའི་གྲུབ་པའི་མཐའ། །དབུ་མའི་
ཚུལ་དུ་འགྲེལ་བཞིན་དུ། །ཡུམ་གསུམ་སེམ་ཙམ་མདོ་མིན་ཞེས། །སྨྲ་བ་ཁས་བླངས་ནང་འགལ་
ཡིན༑ །ངོ་བོ་ཉིད་མེད་གླུ་བ་དག །ཆད་ལྟ་འཛིན་པར་འདོད་བཞིན་དུ། །ཡུམ་གསུམ་དེ་ཡི་མདོ་ཡིན་
ཞེས༑ ༑སྨྲ་བ་ཁས་བླངས་འགལ་ཡིན། །འཁོར་ལོ་བར་དང་ཐ་མ་དག །དགོངས་པ་གཅིག་པར་
འདོད་བཞིན་དུ། །ཡུམ་གསུམ་སེམས་ཙམ་མདོ་མིན་ཞེས། །སྨྲ་བ་ཁས་བླངས་ནས་འགལ་ཡིན།།
ཞེས་སོ། །ཡང་ཁ་ཅིག །ཀུན་བཏགས་རང་གི་མཚན་ཉིད་ཀྱིས་གྲུབ་པ་བཀག་པའི་སྟོང་ཉིད་ཀྱི་ལྟ་བ་
དེ༑ ཐོགས་མེད་སྐུ་མཆེད་བཞེད་པའི་ལྟ་བ་དང་། གཟུང་འཛིན་རྫས་གཞན་བཀག་པའི་སྟོང་ཉིད་ཀྱི་



མཐའ་དཔྱོད་སྨད་ཆ།
འགལ་བ་དེ་སློང་བའི་ལན་བཤད་པ།
(233)
ལྟ་བ་དེ་ཕྱོགས་གླང་ཆོས་གྲགས་བཞེད་པའི་སྟོང་ཉིད་ཀྱི་ལྟ་བ་ཡིན་ཞེས་སོ་སོར་སྦྱར་བ་ནི་མི་ལེགས་
ཏེ༑ ཐོགས་མེད་སྐུ་མཆེད་ལྟ་བ་ཕྱི་མ་བཞེད་པ་གང་ཞིག །ཕྱོགས་གླང་ཆོས་གྲགས་སྔ་མ་བཞེད་པའི་
ཕྱིར༑ དང་པོ་དེར་ཐལ། ཐོགས་མེད་སྐུ་མཆེད་ཀྱིས་ཕྱི་རོལ་ཡུལ་ལ་ལྟོས་པའི་གཟུང་འཛིན་རྫས་
གཞན་བཀག་པའི་སྟོང་ཉིད་ཀྱི་ལྟ་བ་བཞེད་པའི་ཕྱིར་ཏེ། བསྟན་བཅོས་ལས། ཕྱི་རོལ་ལ་ལྟོས་པའི་
གཟུང་འཛིན་རྫས་གཞན་འགོག་པ་ནི། ཐེག་བསྡུས་སུ། རྨི་ལམ་དང་གཟུགས་བརྙན་ལ་སོགས་པའི་
རིགས་པ་དང༌། ཉི་ཤུ་པར། རྡུལ་ཆ་མེད་འགོག་པའི་རིགས་པ་དང༌། ཞེས་གསུངས་པ་ཉིད་ཀྱིས་གྲུབ་
པའི་ཕྱིར། གཉིས་པ་དེར་ཐལ། ཤེས་རབ་ཕ་རོལ་ཕྱིན་པ་ནི། ཞེས་སོགས་བརྒྱད་སྟོང་དོན་བསྡུས་ཀྱི་
ལུང་སྔར་དྲངས་པས་ཀུན་བཏགས་རང་གི་མཚན་ཉིད་ཀྱིས་གྲུབ་པ་བཀག་པའི་ཡོངས་གྲུབ་བསྟན་པ་
གང་ཞིག །དགོངས་འགྲེལ་གྱི་དགོངས་པའང་འཆད་དགོས་པའི་ཕྱིར་ཏེ། དེ་བོར་ན་འདུས་མ་བྱས་
ཀྱི་ཆོས་རྣམས་ཀྱི་ཡོངས་གྲུབ་བཞག་པར་དཀའ་པའི་ཕྱིར་ཏེ། ནམ་མཁའ་དང་ནམ་མཁའ་འཛིན་
པའི་ཚད་མ་རྫས་གཞན་གྱིས་སྟོང་པ་སྟོང་ཉིད་ཕྲ་མོར་མི་རུང་བའི་ཕྱིར་ཏེ། མདོ་སྡེ་པས་དེ་རྟོགས་
པའི་ཕྱིར་ཏེ། མདོ་སྡེ་པས་ནམ་མཁའ་རྫས་སུ་མ་གྲུབ་པར་རྟོགས་པའི་ཕྱིར། གཞན་ཡང་། ཁྱོད་ཀྱི་
རྩ་བའི་དམ་བཅའ་དེ་མི་འཐད་པར་ཐལ། གཟུགས་སོགས་གཟུགས་སོགས་འཛིན་པའི་རྟོག་པའི་
ཞེན་གཞིར་རང་གི་མཚན་ཉིད་ཀྱིས་གྲུབ་པ་འགོག་པའི་རིགས་པས་གཟུང་འཛིན་རྫས་གཞན་ཁེགས་
ནས་རྣམ་པར་རིག་པ་ཙམ་ལ་འཇུག་པའི་ཕྱིར་ཏེ། གཟུགས་སོགས་དེ་འཛིན་པའི་ཞེན་གཞིར་རང་གི་
མཚན་ཉིད་ཀྱིས་མ་གྲུབ་པར་རྟོགས་པ་ལ་བརྟེན་ནས་གཟུགས་གཟུགས་འཛིན་དབང་ཤེས་དང་རྫས་
གཞན་མ་ཡིན་པར་རྟོགས་ནུས་པའི་ཕྱིར་ཏེ། དེ་ལ་བརྟེན་ནས་གཟུགས་འཛིན་དབང་ཤེས་འཁྲུལ་
ཤེས་སུ་རྟོགས་ནུས་པའི་ཕྱིར། ཁྱབ་སྟེ། དེ་ནུས་ན་དབང་ཤེས་དེ་ལ་སྣང་བ་སྣང་བ་ལྟར་མ་གྲུབ་པར་
རྟོགས་ནུས། དེ་ནུས་ན་གཟུང་འཛིན་རྫས་གཞན་མ་ཡིན་པར་རྟོགས་ནུས་པའི་ཕྱིར། གཞན་ཡང་།



(234)
འགལ་བ་དེ་སྤོང་བའི་ལན་བཤད་པ།
མཐའ་དཔྱོད་སྨད་ཆ།
རྣམ་པར་རིག་པ་ཙམ་ལ་འཇུག་ཚུལ་དེ་མི་འཐད་པར་ཐལ། ཐེག་བསྡུས་སོགས་སུ་ཚོལ་བ་བཞི་དང་
ཡོངས་སུ་ཤེས་པ་བཞིའི་སྒོ་ནས་རྣམ་པར་རིག་པ་ཙམ་ལ་འཇུག་པར་གསུངས་པ་ལྟར་ཡིན་པའི་ཕྱིར།
དེར་ཐལ། མིང་ཡོངས་སུ་ཚོལ་བ། དོན་ཡོངས་སུ་ཚོལ་བ། ངོ་བོ་ཉིད་དུ་འདོགས་པ་ཡོངས་སུ་ཚོལ་
བ། ཁྱད་པར་དུ་འདོགས་པ་ཡོངས་སུ་ཚོལ་བ་བཞིའི་སྒོ་ནས་རིམ་པ་བཞིན། མིང་ཡོངས་སུ་ཤེས་པ།
དངོས་པོ་ཡོངས་སུ་ཤེས་པ། ངོ་བོ་ཉིད་དུ་འདོགས་པ་ཡོངས་སུ་ཤེས་པ། ཁྱད་པར་དུ་འདོགས་པ་
ཡོངས་སུ་ཤེས་པ་ལ་འཇུག་པར་བསྟན་བཅོས་འདིར་གསུངས་པའི་ཕྱིར། འོ་ན་འཁོར་ལོ་བར་པར་
ཕུང་སོགས་ཀྱི་ཆོས་ཐམས་ཅད་དོན་དམ་པར་མ་གྲུབ་པར་སྒྲས་ཟིན་ལ་གསུངས་པ་ལ་དགོས་པ་ཅི་
ཡོད་ཅེ་ན། དེ་ལ་ཁ་ཅིག །དེ་ལྟར་གསུངས་པ་ལ་དགོས་པ་ཡོད་དེ། ངོ་བོ་ཉིད་མེད་པར་སྨྲ་བ་ཐལ་
འགྱུར་བ་རྗེས་སུ་བཟུང་བའི་ཆེད་དུ་ཡིན་པའི་ཕྱིར། ཞེས་འཆད་པ་མི་འཐད་དེ། འཁོར་ལོ་བར་པའི་
ཆེད་དུ་བྱ་བའི་གདུལ་བྱ་ཐལ་འགྱུར་བ་ཡོད་པ་སྔར་བཀག་ཟིན་པའི་ཕྱིར། རང་ལུགས་ནི། དེ་ལྟར་
གསུངས་པའི་དགོས་པ་ཡོད་དེ། འཁོར་ལོ་ཐ་མས་འཁོར་ལོ་བར་པའི་དགོངས་པ་བཀྲལ་བ་ལ་ལྟོས་
མི་དགོས་པར་འཁོར་ལོ་བར་པའི་དགོངས་པ་རྟོགས་པའི་རྣལ་འབྱོར་སྤྱོད་པ་བ་རྗེས་སུ་བཟུང་བའི་
ཆེད་དུ་ཡིན་པའི་ཕྱིར། དེ་འདྲའི་རྣལ་འབྱོར་སྤྱོད་པ་བས་འཁོར་ལོ་བར་པའི་སྒྲས་ཟིན་དགོངས་པར་
མི་འཛིན་པར་སྒྲས་ཟིན་ལས་གཞན་པའི་དགོངས་པའི་དོན་གཅིག་ཡོད་པར་གོ་ནུ ས་པའི་ཕྱིར།
འཁོར་ལོ་བར་པར་ཕུ ང་སོགས་ཀྱི་ཆོས་ཐམས་ཅད་དོན་དམ་དུ་མེད་པར་སྒྲས་ཟིན་ལ་དངོས་སུ་
གསུངས་པ་ལྟར་གྲུབ་པ་ལ་གནོད་བྱེད་ཡོད་དེ། གཞན་དབང་ཡོངས་གྲུབ་བདེན་གྲུབ་ཏུ་སྒྲུབ་པའི་
རིགས་པ་རྣམས་ཀྱིས་གནོད་པའི་ཕྱིར།།
། གཉིས་པ། འཁོར་ལོ་དང་པོ་དྲང་དོན་དུ་འགྲེལ་ཚུལ་ལ་གཉིས། རྗེས་འབྲངས་མཁས་
པ་དག་གི་ལུགས་དགག་པ་དང༌། རང་ལུགས་བཞག་པའོ། །དང་པོ་ནི། ཁ་ཅིག་ན་རེ། འཁོར་ལོ་



མཐའ་དཔྱོད་སྨད་ཆ།
འགལ་བ་དེ་སློང་བའི་ལན་བཤད་པ།
(235)
དང་པོར་ཕུང་སོགས་ཀྱི་ཆོས་ཐམས་ཅད་བདེན་གྲུབ་ཏུ་གསུངས་པའི་དགོངས་གཞི་ཡོད་དེ། གཞན་
དབང་བདེན་པར་གྲུབ་པ་ཁོ་ན་ལ་དགོངས་ནས་གསུངས་པའི་ཕྱིར། ཞེས་བཤད། འོ་ན། ཤེས་བྱ་
ཆོས་ཅན། འཁོར་ལོ་བར་པར་ཕུང་སོགས་ཀྱི་ཆོས་ཐམས་ཅད་བདེན་མེད་དུ་སྒྲས་ཟིན་ལ་གསུངས་པ་
ཀུན་བཏགས་བདེན་པར་མེད་པ་ཁོ་ན་ལ་དགོངས་ནས་གསུངས་པར་ཐལ། དམ་བཅའ་དེའི་ཕྱིར།
འདོད་ན། དེ་ལྟར་གསུངས་པ་དེ་ཀུན་བཏགས་མཚན་ཉིད་ངོ་བོ་ཉིད་མེད་པ་ཁོ་ན་ལ་དགོངས་ནས་
གསུངས་པར་ཐལ༑ འདོད་པ་དེའི་ཕྱིར། འདོད་མི་ནུས་ཏེ། དེ་ལྟར་གསུངས་པ་ངོ་བོ་ཉིད་མེད་པ་
གསུམ་ཀ་ལ་དགོངས་ནས་གསུངས་པའི་ཕྱིར། གཞན་ཡང་། རྩ་བའི་དམ་བཅའ་མི་འཐད་པར་ཐལ།
གཞན་དབང་བདེན་པར་གྲུབ་པ་དེ་འཁོར་ལོ་དང་པོར་དེ་ལྟར་གསུངས་པའི་དགོངས་གཞི་མ་ཡིན་
པའི་ཕྱིར། དེར་ཐལ། འཁོར་ལོ་དང་པོར་གཞན་དབང་བདེན་གྲུབ་ཏུ་གསུངས་པའི་ཕྱིར་ཏེ། འཁོར་
ལོ་དང་པོར་གཟུགས་བདེན་གྲུབ་ཏུ་གསུངས་པའི་ཕྱིར་ཏེ། འཁོར་ལོ་དང་པོར་ཕྱི་རོལ་གྱི་གཟུགས་
བདེན་གྲུབ་ཏུ་གསུངས་པའི་ཕྱིར། གཞན་ཡང་། རྟགས་སྔ་མ་དེར་ཐལ། འཁོར་ལོ་དང་པོར་ཕུང་
སོགས་ཀྱི་ཆོས་ཐམས་ཅད་བདེན་གྲུབ་ཏུ་གསུངས་པའི་ཕྱིར། དེ་ལ་ཁོ་ན་རེ། ཕུང་སོགས་ཀྱི་ཆོས་
ཐམས་ཅད་བདེན་གྲུབ་ཏུ་བརྗོད་པའི་སྒྲས་གཟུགས་བདེན་གྲུབ་ཏུ་བརྗོད་པར་ཐལ། ཕུང་སོགས་ཀྱི་
ཆོས་ཐམས་ཅད་བདེན་གྲུབ་ཏུ་སྟོན་པའི་མདོས། གཟུགས་བདེན་གྲུབ་ཏུ་བསྟན་པའི་ཕྱིར། འདོད་ན།
རྗོད་བྱེད་ཀྱི་སྒྲ་སེལ་འཇུག་མ་ཡིན་པར་ཐལ་ལོ་ཞེ་ན། ཐལ་འགྱུར་སྔ་མ་ལ་མ་ཁྱབ་སྟེ། དེ་ལྟར་ན་
འཁོར་ལོ་བར་པར་ཀུན་བཏགས་བདེན་མེད་དུ་བསྟན་པས་གཟུགས་ནས་རྣམ་མཁྱེན་གྱི་བར་གྱི་ཆོས་
ཐམས་ཅད་དོན་དམ་དུ་མེད་པར་བརྗོད་པའི་སྒྲས་ཀུན་བཏགས་བདེན་མེད་བརྗོད་བྱར་བྱེད་པ་དང༌།
གཟུགས་ནས་རྣམ་མཁྱེན་གྱི་བར་གྱི་ཆོས་ཐམས་ཅད་དོན་དམ་དུ་མེད་པར་འཛིན་པའི་རྟོག་པ། ཀུན་
བཏགས་བདེན་མེད་དུ་འཛིན་པའི་རྟོག་པར་ཐལ་བའི་སྐྱོན་ཁྱེད་རང་ལ་ཡང་འཇུག་པར་འགྱུར་བའི་



(236)
འགལ་བ་དེ་སྤོང་བའི་ལན་བཤད་པ།
མཐའ་དཔྱོད་སྨད་ཆ།
ཕྱིར༑ ཡང་ཁོ་ན་རེ། གཞན་དབང་བདེན་པར་གྲུབ་པ་དེ་འཁོར་ལོ་དང་པོར་སྔར་ལྟར་གསུངས་པའི་
དགོངས་པ་ཡིན་པར་ཐལ། དེ་དེའི་བསྟན་དོན་ཡིན་པའི་ཕྱིར་ཏེ། འཁོར་ལོ་དང་པོར་གཞན་དབང་
བདེན་གྲུབ་ཏུ་བསྟན་པའི་ཕྱིར་ཞེ་ན། མ་ཁྱབ་སྟེ། ཞེ་འདོད་ལ་མ་སྙོགས་པའི་ཐལ་འགྱུར་ཡིན་པའི་
ཕྱིར་ཏེ། རྣམ་མཁྱེན་ཐེག་ཆེན་འཕགས་པའི་མངོན་རྟོགས་སུ་ཁས་བླངས་པ་ལ་ཐེག་ཆེན་འཕགས་པ་
རྣམ་མཁྱེན་རྒྱུད་ལྡན་དུ་ཐལ་བའི་ཐལ་འགྱུར་འཕེན་པ་དང་འདྲ་བའི་ཕྱིར། ཡང་མཁས་པ་ཁ་ཅིག་གི་
གསུང་ན་རེ། འཁོར་ལོ་དང་པོར་ཕུང་སོགས་ཀྱི་ཆོས་ཐམས་ཅད་རང་གི་མཚན་ཉིད་ཀྱིས་གྲུབ་པར་
དངོས་སུ་སྟོན་པའི་དགོངས་གཞི་ཡོད་དེ། མཚན་ཉིད་གསུམ་དོན་དམ་པར་ཡོད་མེད་མི་མཚུངས་ཀྱང་
ཐ་སྙད་དུ་ཡོད་པར་མཚུངས་པས་དེ་ལ་དགོངས་པའི་ཕྱིར། ཞེས་གསུངས། དེ་ནི་མི་ལེགས་ཏེ། ཀུན་
བཏགས་ཐ་སྙད་དུ་ཡོད་ཅིང་། གཞན་དབང་དང་ཡོངས་གྲུབ་དོན་དམ་དུ་ཡོད་པའི་ཁྱད་པར་འཐད་
པའི་ཕྱིར་ཏེ། བསྟན་བཅོས་ལས། ཐ་སྙད་ཀྱི་དབང་གིས་བཞག་པའི་ཡོད་པ་ལ་ཐ་སྙད་དུ་ཡོད་པ་
དང་༑ དེའི་དབང་གིས་བཞག་པ་མིན་གྱི་རང་གི་མཚན་ཉིད་ཀྱིས་ཡོད་པ་ལ་དོན་དམ་པ་ཡོད་པར་བཞག་
པར་སྟེ། མདོ་ལས། དེ་ཡང་འཇིག་རྟེན་གྱི་ཐ་སྙད་ཀྱི་དབང་གིས་ཡིན་གྱི་དོན་དམ་པར་ནི་མ་ཡིན་ནོ་
ཞེས་མང་དུ་གསུངས་པ་ལྟ་བུའོ། །འདིར་ནི་དབུ་མ་དང་རང་གཞན་གྱི་སྡེ་པ་དངོས་པོ་སྨྲ་བ་རྣམས་དོན་དམ་
པ་དང་ཐ་སྙད་དུ་ཡོད་མེད་རྩོད་པའི་གཞིར་གྱུར་པའོ། །དེའི་དབང་དུ་བྱས་ན་སྔར་བཤད་པའི་ངོ་བོ་ཉིད་
དང་པོ་ཐ་སྙད་དུ་ཡོད་ལ་དོན་དམ་པར་མེད་པ་དང་། ངོ་བོ་ཉིད་ཐ་མ་གཉིས་དོན་དམ་པར་ཡོད་ལ་ཐ་སྙད་
དུ་མེད་པས་བྱང་ས་དང་བསྡུ་བ་ལས་སྔར་ལྟར་གསུངས་ཞེས་འབྱུང་བའི་ཕྱིར། གཞན་ཡང་། རྩ་བའི་
རྟགས་དེར་ཐལ། ཀུན་བཏགས་རང་གི་མཚན་ཉིད་ཀྱིས་མ་གྲུབ་ཅིང་། གཞན་དབང་དང་ཡོངས་གྲུབ་
རང་གི་མཚན་ཉིད་ཀྱིས་གྲུབ་པའི་ཁྱད་པར་འཐད་པ་གང་ཞིག །ལུགས་འདི་ལ་རང་གི་མཚན་ཉིད་ཀྱིས་
གྲུབ་པ་དང་དོན་དམ་པར་གྲུབ་པ་དོན་གཅིག་པའི་ཕྱིར། དང་པོ་དེར་ཐལ། ངོ་བོ་ཉིད་དང་པོ་



མཐའ་དཔྱོད་སྨད་ཆ།
འགལ་བ་དེ་སློང་བའི་ལན་བཤད་པ།
(237)
རང་གི་མཚན་ཉིད་ཀྱིས་གྲུབ་པར་ལྟ་བ་སྒྲོ་འདོགས་དང༌། ངོ་བོ་ཉིད་ཐ་མ་གཉིས་རང་གི་མཚན་ཉིད་
ཀྱིས་མ་གྲུབ་པར་ལྟ་བ་ སྐུར་འདེབས་སུ་གསུངས་པའི་ཕྱིར་ཏེ། བསྡུ་བ་ལས། དེ་ལ་གཞན་གྱི་དབང་
གི་ངོ་བོ་ཉིད་དང་ཡོངས་སུ་གྲུབ་པ་ལ་ཀུན་བཏགས་པའི་ངོ་བོ་ཉིད་དུ་མངོན་པར་ཞེན་པ་གང་ཡིན་པ་
དེ་ནི་སྒྲོ་འདོགས་པའི་མཐའ་ཡིན་པར་རིགས་པར་བྱའོ། །ཞེས་དང་སྐུར་པ་འདེབས་པའི་མཐའ་ནི།
གཞན་གྱི་དབང་གི་ངོ་བོ་ཉིད་དང་ཡོངས་སུ་གྲུབ་པའི་ངོ་བོ་ཉིད་ཡོད་པ་ལ་མེད་དོ་ཞེས་རང་གི་མཚན་
ཉིད་ལ་སྐུར་པ་འདེབས་པ་གང་ཡིན་པ་སྟེ། དེ་ལྟར་མཐའ་གཉིས་རྣམ་པར་སྤང་བའི་ཚུལ་གྱིས་དེ་ཁོ་
ནའི་དོན་གྱི་ཚུལ་ཁོག་དུ་ཆུད་པར་བྱའོ་ཞེས་གསུངས་ཤིང་། བསྟན་བཅོས་ཀྱིས་ཀྱང་དེ་ལྟར་བཀའ་
སྩལ་བའི་ཕྱིར། གཞན་ཡང༌། གཞན་དབང་དོན་དམ་དུ་ཡོད་པར་ཐལ། གཟུང་འཛིན་གཉིས་མེད་ཀྱི་
ཤེས་པ་དོན་དམ་པར་ཡོད་པའི་ཕྱིར་ཏེ། འཕགས་པ་ལྷས། གཟུང་དང་འཛིན་པ་ལས་གྲོལ་བའི།།
རྣམ་ཤེས་དམ་པའི་དོན་དུ་འདོད། །བློ་མཚོའི་ཕ་རོལ་ཕྱིན་པ་ཡི། །རྣལ་འབྱོར་སྤྱོད་པའི་གཞུང་དུ་
གྲགས། །ཞེས་གསུངས་པའི་ཕྱིར། དེ་ལ་ཁོ་ན་རེ། གཞན་དབང་དོན་དམ་དུ་ཡོད་པ་མི་འཐད་པར་
ཐལ༑ དེ་ཀུན་རྫོབ་ཏུ་ཡོད་པའི་ཕྱིར། དེར་ཐལ། རྒྱུ་མཚན་དང་རྣམ་རྟོག་གཉིས་ཀ་ཀུན་རྫོབ་ཏུ་ཡོད་
པའི་ཕྱིར་ཏེ། བསྡུ་བ་ལས། རྒྱུ་མཚན་ཀུན་རྫོབ་ཏུ་ཡོད་པར་བརྗོད་པར་བྱའམ། དོན་དམ་པར་ཡོད་
པར་བརྗོད་པར་བྱ་ཞེ་ན། སྨྲས་པ། ཀུན་རྫོབ་ཏུ་ཡོད་པར་བརྗོད་པར་བྱའོ་ཞེས་དང་། རྣམ་པར་རྟོག་
པ་ཀུན་རྫོབ་ཏུ་ཡོད་པར་བརྗོད་པར་བྱའམ། དོན་དམ་པར་ཡོད་པར་བརྗོད་པར་བྱ་ཞེ་ན། སྨྲས་པ།
ཀུན་རྫོབ་ཏུ་ཡོད་པར་བརྗོད་པར་བྱའོ་ཞེས་གསུངས་པའི་ཕྱིར་ཞེ་ན། མ་ཁྱབ་སྟེ། དེའི་དོན་མངོན་པར་
བརྗོད་པའི་ཚིག་གི་གནས་སུ་གྱུར་པའི་དངོས་པོ་དང་རྣམ་རྟོག་གཉིས་ཀུན་ནས་ཉོན་མོངས་སྐྱེ་བའི་
གཞིར་གྱུར་པ་དང༌། ཐ་སྙད་འདོགས་པའི་མཚན་མའི་གཞིར་གྱུར་པས་ཀུན་རྫོབ་ཏུ་ཡོད་པར་བཤད་
ཀྱི་ཐ་སྙད་ཀྱི་དབང་གིས་བཞག་པའི་ཀུན་རྫོབ་ཏུ་ཡོད་པར་མི་བཞེད་པའི་ཕྱིར། ཡང་ཁོ་ན་རེ།



(238)
འགལ་བ་དེ་སྤོང་བའི་ལན་བཤད་པ།
མཐའ་དཔྱོད་སྨད་ཆ།
གཞན་དབང་དོན་དམ་དུ་མེད་པར་ཐལ། དབུས་མཐའ་ལས། དོན་དང་ཐོབ་དང་སྒྲུབ་པ་ནི། །དོན་
དམ་རྣམ་པ་གསུམ་དུ་འདོད། །ཅེས་གསུངས་པ་ལྟར་གྱི་དོན་དམ་གསུམ་པོ་གང་དུ་ཡང་མ་གྲུབ་པའི་
ཕྱིར༑ དེར་ཐལ། དེ་དོན་དོན་དམ་པར་ཡང་མ་གྲུབ། ཐོབ་པ་དོན་དམ་པར་ཡང་མ་གྲུབ། སྒྲུབ་པ་དོན་
དམ་པར་ཡང་མ་གྲུབ་པའི་ཕྱིར། དེ་གསུམ་རིམ་པ་བཞིན་རྣམ་དག་གི་དམིགས་པ་དང་། མྱང་འདས་
དང་༑ འཕགས་པའི་མཉམ་གཞག་ཡེ་ཤེས་ལ་འཇོག་པ་གང་ཞིག །གཞན་དབང་དེ་གསུམ་གང་དུ་
ཡང་མ་གྲུབ་པའི་ཕྱིར་ཞེ་ན། རྩ་བའི་ཐལ་འགྱུར་ལ་མ་ཁྱབ་སྟེ། གཞན་དབང་དོན་དམ་གསུམ་པོ་དེ་
ལྟར་མ་གྲུབ་ཀྱང་ཐ་སྙད་ཀྱི་དབང་གིས་བཞག་པ་ཙམ་མ་ཡིན་པའི་དོན་དམ་དེར་གྲུབ་པའི་ཕྱིར།
ཁོ་ན་རེ། གཞན་དབང་དོན་དམ་ཕྱི་མ་གཉིས་སུ་མ་གྲུབ་ཀྱང་དང་པོ་མཉམ་གཞག་ཡེ་ཤེས་ཀྱི་ཡུལ་དུ་
གྲུབ་པོ་ཞེ་ན། དེ་མི་འཐད་པར་ཐལ། མཚན་ཉིད་གསུམ་གྱི་ནང་ནས་ཡོངས་གྲུབ་གཅིག་པུ་འཕགས་
པའི་མཉམ་གཞག་ཡེ་ཤེས་ཀྱི་ཡུལ་དུ་གྲུབ་པའི་ཕྱིར། དེར་ཐལ། དབུས་མཐའ་ལས། རྣམ་དག་སྤྱོད་
ཡུལ་རྣམ་གཉིས་ཏེ། །གཅིག་པུ་ཁོ་ནར་བརྗོད་པ་ཡིན། །ཞེས་པ་དང་། དེའི་འགྲེལ་པར། ཡོངས་སུ་
གྲུབ་པའི་ངོ་བོ་ཉིད་དུ་བརྗོད་དོ། །ངོ་བོ་ཉིད་གཞན་ནི་རྣམ་པར་དག་པའི་ཡེ་ཤེས་རྣམ་པ་གཉིས་ཀྱི་
ཡུལ་མ་ཡིན་ནོ། །ཞེས་གསུངས་པའི་ཕྱིར། དེ་ལ་ཁོ་ན་རེ། གཞན་དབང་འཕགས་པའི་མཉམ་གཞག་
ཡེ་ཤེས་ཀྱི་ཡུལ་དུ་གྲུབ་པར་ཐལ། འཕགས་པའི་མཉམ་གཞག་ཡེ་ཤེས་ཉིད་དེའི་ཡུལ་དུ་གྲུབ་པའི་
ཕྱིར། དེར་ཐལ། འཕགས་པའི་མཉམ་གཞག་ཡེ་ཤེས་ཀྱིས་འཕགས་པའི་མཉམ་གཞག་ཡེ་ཤེས་
གྲུབ་པའི་ཕྱིར། དེར་ཐལ། འཕགས་བའི་མཉམ་གཞག་ཡེ་ཤེས་མྱོང་བྱེད་ཀྱི་རང་རིག་གིས་དེ་གྲུབ་
པའི་ཕྱིར་ཞེ་ན། མ་ཁྱབ་སྟེ། འཕགས་པའི་མཉམ་གཞག་ཡེ་ཤེས་ཉིད་ཡེ་ཤེས་རང་ཉིད་ཀྱི་ཡུལ་ཡིན་
ན་དེ་དེ་ལ་ལྟོས་ཏེ་དེ་ཁོ་ན་ཉིད་རྟོགས་པའི་ཡེ་ཤེས་སུ་སོང་དགོས། དེ་སོང་ན་ཡེ་ཤེས་ཉིད་དོན་དམ་
བདེན་པར་ཐལ་བའི་སྐྱོན་ཡོད་བའི་ཕྱིར། འོ་ན། ཡེ་ཤེས་མྱོང་བྱེད་ཀྱི་རང་རིག་ལའང་མཚུངས་སོ་ཞེ་



མཐའ་དཔྱོད་སྐད་ཆ་
འ
འགལ་བ་དེ་སྐྱོང་བའི་ལན་བཤད་པ།
གལ་བ་དེ་སོང་བའི་མཁན་
(239)
ན
ན༑ མི་མཚུངས་ཏེ། རང་རིག་དེ་ཉིད་ཡེ་ཤེས་གཅིག་པུ་དེ་ཉིད་ལ་གཉིས་སྣང་ནུབ་པའི་མྱོང་བ་
གསལ་རིག་ཙམ་ཡིན་པའི་ཕྱིར་ཏེ། བསྟན་བཅོས་ལས། ལུགས་འདིས་ཡེ་ཤེས་རང་རིག་ཏུ་བཞེད་
པས་ཡེ་ཤེས་ཀྱང་ཡུལ་དུ་འགྱུར་རོ་སྙམ་ན། ཡུལ་གང་ལ་ལྟོས་ནས་དེ་ཁོ་ན་ཉིད་ཀྱི་དོན་རྟོགས་པའི་
ཡུལ་དེ་ལ་དགོངས་པས་སྐྱོན་མེད་དོ། །ཞེས་གསུངས་པའི་ཕྱིར། གསུང་འདིའི་དོན་ལ། ཁ་ཅིག།
འཕགས་པའི་མཉམ་གཞག་ཡེ་ཤེས་རང་ཉིད་རང་ཉིད་ཀྱི་ཡུལ་ཡིན་ཀྱང་ཡུལ་གྱི་ངོ་བོ་མ་ཡིན་ཞེས་
པ་དང༌། ཁ་ཅིག །ཤེས་པ་ཡིན་ན་རང་གི་ངོ་བོ་ལ་རང་རིག་མངོན་སུམ་ཡིན་པས་ཁྱབ་ཅེས་འཆད་
པའི་སྔ་མ་ལ་དོགས་གཞི་ཅུང་ཟད་སྣང་ཡང་ཕྱི་མ་མཉན་པར་མི་འོས་པའི་གཏམ་མོ། །ཡང་ཁོ་ན་རེ།
གཞན་དབང་ཀུན་རྫོབ་ཏུ་ཡོད་པར་ཐལ། དབུས་མཐའ་ལས། བཏགས་པ་དང་ནི་ཤེས་པ་དང་། །
དེ་བཞིན་བརྗོད་པ་རགས་པ་ཡིན། །ཞེས་གསུངས་པ་ལྟར་གྱི་ཀུན་རྫོབ་གསུམ་པོ་གང་རུང་དུ་གྲུབ་
པའི་ཕྱིར་ཏེ། དེ་ནས་བཤད་པའི་ཀུན་རྫོབ་གསུམ་པོ་རིམ་པ་བཞིན་དུ། ཀུན་བཏགས་གཞན་དབང་
ཡོངས་གྲུབ་གསུམ་ལ་འཇོག་པ་གང་ཞིག །དེ་གསུམ་གང་རུང་དུ་གྲུབ་པའི་ཕྱིར་ཞེ་ན། ཡང་རྩ་བའི་
ཐལ་འགྱུར་ལ་མ་ཁྱབ་སྟེ། གཞུང་རྐང་པ་གཉིས་ཀྱི་སྐབས་ནས་བསྟན་པའི་ཀུན་རྫོབ་གསུམ་པོ་གང་
རུང་དུ་ཡོད་ན་ཐ་སྙད་ཀྱི་དབང་གིས་བཞག་བ་ཙམ་གྱི་ཀུན་རྫོབ་ཏུ་ཡོད་པས་མ་ཁྱབ་པའི་ཕྱིར། འོ་ན།
ལུགས་འདིས་དོན་དམ་དུ་ཡོད་པ་དང་རྫས་ཡོད་དོན་གཅིག །ཀུན་རྫོབ་ཏུ་ཡོད་པ་དང་བཏགས་ཡོད་
དོན་གཅིག་པར་བྱེད་དམ་སྙམ་ན་མ་ཡིན་ཏེ། བཏགས་ཡོད་ཡིན་ན་ཀུན་རྫོབ་ཏུ་ཡོད་པས་མ་ཁྱབ།
དོན་དམ་དུ་ཡོད་ན་རྫས་ཡོད་ཡིན་པས་མ་ཁྱབ་པའི་ཕྱིར། དང་པོ་དེར་ཐལ། ཀུན་གཞིའི་བག་ཆགས་
དང་གང་ཟག་ལྟ་བུ་བཏགས་ཡོད་ཡིན་པ་གང་ཞིག །ཀུན་རྫོབ་ཏུ་མེད་པའི་ཕྱིར། དང་པོ་དེར་ཐལ།
དེ་གཉིས་བཟུང་བ་ཆོས་གཞན་ལ་ངེས་པར་ལྟོས་པའི་ཕྱིར་ཏེ། ཕུང་པོ་ལ་མ་བརྟེན་པར་གང་ཟག་
བཟུང་དུ་མེད། ཀུན་གཞི་ལ་མ་བརྟེན་པར་དེའི་བག་ཆགས་བཟུང་དུ་མེད་པའི་ཕྱིར། རྩ་རྟགས་
ཏོ



(240)
འགལ་བ་དེ་སྤོང་བའི་ལན་བཤད་པ།
མཐའ་དཔྱོད་སྨད་ཆ།
གཉིས་པ་དེར་ཐལ། མཚན་གཞི་སྔ་མ་དེ་དོན་དམ་དུ་ཡོད་ཀྱང་རྫས་ཡོད་མ་ཡིན་པའི་ཕྱིར་ཏེ། རྫས་
ཡོད་ཡིན་ན་རང་ཉིད་བཟུང་བ་ཆོས་གཞན་ལ་མ་ལྟོས་དགོས་པའི་ཕྱིར། དེ་བཞིན་དུ་ལུགས་འདིས་
དོན་དམ་བདེན་པ་དང་དོན་དམ་དུ་ཡོད་པ་དོན་གཅིག་པ་དང་། ཀུན་རྫོབ་བདེན་པ་དང་ཀུན་རྫོབ་ཏུ་
ཡོད་པ་དོན་གཅིག་པའི་རྣམ་གཞག་ཀྱང་མི་མཛད་དེ། གཞན་དབང་དོན་དམ་དུ་ཡོད་ཀྱང་དོན་དམ་
བདེན་པ་མ་ཡིན། ཀུན་རྫོབ་བདེན་པ་ཡིན་ཀྱང་ཀུན་རྫོབ་ཏུ་མེད་པའི་ཕྱིར། དེ་ལ་ཁ་ཅིག་ན་རེ།
གཞན་དབང་དོན་དམ་བདེན་པ་ཡིན་པར་ཐལ། དེ་དོན་དམ་བདེན་པར་ཚད་མས་གྲུབ་པའི་ཕྱིར།
ཞེས་པ་དང་། དེ་ཀུན་རྫོབ་བདེན་པར་ཚད་མས་གྲུབ་པར་ཐལ། དེ་ཀུན་རྫོབ་བདེན་པ་ཡིན་པའི་ཕྱིར།
ཞེས་ཟེར་བ་ནི་ཁྱབ་པ་མ་ངེས་པ་ཡིན་ཏེ། ཡིན་པ་དང་གྲུབ་པ་མ་ཕྱེད་པའི་བརྒལ་ལན་ཡིན་པའི་ཕྱིར།
འདིས་མཚོན་ནས་དོན་དམ་བདེན་པ་ཞེས་པའི་དོན་དམ་དང་དོན་དམ་དུ་ཡོད་མེད་དཔྱོད་པའི་དོན་
དམ་གཉིས་དོན་མི་གཅིག་པ་དང་། ཀུན་རྫོབ་བདེན་པ་ཞེས་པའི་ཀུན་རྫོབ་དང་། ཀུན་རྫོབ་ཏུ་ཡོད་
མེད་དཔྱོད་པའི་ཀུན་རྫོབ་གཉིས་དོན་མི་གཅིག་པའི་ཚུལ་ཡང་ཤེས་པར་བྱའོ། །ཡང་ཁ་ཅིག་ན་རེ།
འཁོར་ལོ་དང་པོ་ཡུང་སོགས་ཀྱི་ཆོས་ཐམས་ཅད་བདེན་གྲུབ་ཏུ་གསུངས་པའི་དགོངས་གཞི་ཡོད་དེ།
ཕུང་སོགས་ཀྱི་ཆོས་ཐམས་ཅད་ཡོད་པ་དེ་དེའི་དགོངས་གཞི་ཡིན་པའི་ཕྱིར། ཞེས་ཟེར་བ་མི་འཐད་
དེ༑ འཁོར་ལོ་དང་པོར་དེ་ཡོད་པར་བསྟན་པ་གང་ཞིག །འཁོར་ལོ་དང་པོ་ཡིན་ན་རང་གི་དགོངས་
གཞི་བརྗོད་བྱར་མི་བྱེད་པས་ཁྱབ་པའི་ཕྱིར། དང་པོ་དེར་ཐལ། འཁོར་ལོ་དང་པོར་དེ་རང་གི་མཚན་
ཉིད་ཀྱིས་ཡོད་པར་བསྟན་པའི་ཕྱིར། དེ་ལ་ཁོ་ན་རེ། ཕུང་སོགས་ཀྱི་ཆོས་ཐམས་ཅད་ཡོད་པ་དེ།
འཁོར་ལོ་དང་པོའི་བསྟན་དོན་ཡིན་པར་ཐལ། འཁོར་ལོ་དང་པོར་དེ་ཡོད་པར་བསྟན་པའི་ཕྱིར་ཞེ་ན།
མ་ཁྱབ་ཚུལ་སྔར་བཤད་པ་ལྟར་རོ། །གཉིས་པ་རང་ལུགས་བཞག་པ་ནི། འཁོར་ལོ་དང་པོར་ཕུང་
སོགས་ཀྱི་ཆོས་ཐམས་ཅད་བདེན་གྲུབ་ཏུ་གསུངས་པ་དྲང་དོན་དུ་འགྲེལ་ཚུལ་ཡོད་དེ། དགོངས་གཞི་



མཐའ་དཔྱོད་སྨད་ཆ།
འགལ་བ་དེ་སྤོང་བའི་ལན་བཤད་པ།
(241)
དགོངས་པ་དགོས་པ་དངོས་ལ་གནོད་བྱེད་བཞི་བསྟན་པའི་སྒོ་ནས་དེར་འགྲེལ་བའི་ཕྱིར། དང་པོ་
དགོངས་གཞི་ཡོད་དེ། ཕུང་སོགས་ཀྱི་ཆོས་ཐམས་ཅད་ཡོད་ཙམ་དེ་དེ་ལྟར་གསུངས་པའི་དགོངས་
གཞི་ཡིན་པའི་ཕྱིར། དགོངས་པ་བཤད་དུ་ཡོད་དེ། ཕུང་སོགས་ཀྱི་ཆོས་ཐམས་ཅད་བདེན་པར་གྲུབ་
པ་དེའི་དགོངས་པ་ཡིན་པའི་ཕྱིར། དེ་ལྟར་གསུངས་པའི་དགོངས་གཞི་དགོངས་པ་འགལ་བར་བྱ་
དགོས་ཏེ། དེའི་དགོངས་གཞི་ཡོད་ཀྱང་དགོངས་པ་མེད་པའི་ཕྱིར་ཏེ། དེ་ལྟར་གསུངས་པའི་བསྟན་
དོན་དང་བརྗོད་བྱ་མེད་པའི་ཕྱིར། འཁོར་ལོ་དང་པོར་དེ་ལྟར་གསུངས་པའི་དགོས་པ་ཡོད་དེ། ཆེད་
དུ་བྱ་བའི་གདུལ་བྱ་བྱེ་བྲག་སྨྲ་བ་དང་མདོ་སྡེ་པ་གཉིས་རྗེས་སུ་བཟུང་བའི་ཆེད་ཡིན་པའི་ཕྱིར། དེ་
གཉིས་རྗེས་སུ་བཟུང་བའི་ཆེད་དུ་དེ་ལྟར་གསུང་དགོས་ཏེ། དེ་གཉིས་ཀྱིས་ཡོད་ན་རང་གི་མཚན་ཉིད་
ཀྱིས་ཡོད་པས་ཁྱབ་པ་ཁས་ལེན་པའི་ཕྱིར། འཁོར་ལོ་དང་པོར་དེ་ལྟར་གསུངས་པའི་དངོས་ལ་
གནོད་བྱེད་ཡོད་དེ། ཀུན་བཏགས་བདེན་མེད་དུ་སྒྲུབ་པའི་རིགས་པ་རྣམས་ཀྱིས་གནོད་པའི་ཕྱིར།
གོང་དུ་ཇི་སྐད་བཤད་པ་བཞིན་དུ་འཁོར་ལོ་དང་པོར་ཕྱི་རོལ་གྱི་དོན་གསུངས་པ་དྲང་དོན་དུ་འགྲེལ་
ཚུལ་ཡང་ཡོད་དེ། དགོངས་གཞི། དགོངས་པ། དགོས་པ། དངོས་ལ་གནོད་བྱེད་བཞིའི་སྒོ་ནས་
འགྲེལ་བའི་ཕྱིར། དང་པོ་དགོངས་གཞི་ཡོད་དེ། ཕྱི་རོལ་དོན་སྣང་གི་ཤེས་པ་དེ་དེ་ལྟར་གསུངས་པའི་
དགོངས་གཞི་ཡིན་པའི་ཕྱིར་ཏེ། རྣམ་འགྲེལ་ལས། མ་རིག་གིས་བསླད་བདག་ཉིད་ལ། །ཇི་ལྟའི་རང་
རྐྱེན་ལ་ལྟོས་ནས། །རྣམ་རིག་དེ་བཞིན་མིན་རྣམ་པ། །སྐྱེ་འགྱུར་རབ་རིབ་ལ་སོགས་བཞིན། །ཞེས་
དང༌༑ ཉི་ཤུ་པར། རང་གི་ས་བོན་གང་ལས་སུ། །རྣམ་རིག་སྣང་བ་གང་འབྱུང་བ། །དེ་དང་དེ་ཡི་སྐྱེ་
མཆེད་ནི། །རྣམ་པ་གཉིས་སུ་ཐུབ་པས་གསུངས། །ཞེས་གསུངས་པའི་ཕྱིར། དགོངས་པ་བཤད་དུ་
ཡོད་དེ། ཕྱི་རོལ་གྱི་དོན་དེ་དེ་ལྟར་གསུངས་པའི་དགོངས་པ་ཡིན་པའི་ཕྱིར་ཏེ། དེ་ལྟར་གསུངས་པའི་
བསྟན་དོན་ནམ་བརྗོད་བྱ་ཡིན་པའི་ཕྱིར། འཁོར་ལོ་དང་པོར་དེ་ལྟར་གསུངས་པའི་དགོས་པ་ཡོད་དེ།



(242)
འགལ་བ་དེ་སྤོང་བའི་ལན་བཤད་པ།
མཐའ་དཔྱོད་སྨད་མི།
སྔར་བཤད་པ་ལྟར་ཆེད་དུ་བྱ་བའི་གདུལ་བྱ་ཉན་ཐོས་སྡེ་གཉིས་རྗེས་སུ་བཟུང་བའི་ཆེད་དུ་ཡིན་པའི་
ཕྱིར་ཏེ། རྣམ་འགྲེལ་ལས། དེ་དེ་ཉིད་དོན་བཏང་སྙོམས་ཅན། །གླང་ཆེན་གཟིགས་སྟངས་ཉིད་མཛད་
ནས༑ ༑འཇིག་རྟེན་ཐུགས་ནི་འབའ་ཞིག་གིས། །ཕྱི་རོལ་ཡུལ་ལ་འཇུག་པར་མཛད། །ཅེས་དང་།
ཉི་ཤུ་པ་ལས། གཟུགས་སོགས་སྐྱེ་མཆེད་ཡོད་པར་ནི། །དེས་འདུལ་བ་ཡིན་སྐྱེ་བོ་ལ། །དགོངས་པའི་
དབང་གིས་གསུངས་པ་སྟེ། །རྫུས་ཏེ་འབྱུང་བའི་སེམས་ཅན་བཞིན། །ཞེས་གསུངས་པའི་ཕྱིར། དངོས་
ལ་གནོད་བྱེད་ཡོད་དེ། གཟུང་འཛིན་རྫས་གཞན་འགོག་པའི་རིགས་པ་རྣམས་ཀྱིས་གནོད་པའི་ཕྱིར་
ཏེ༑ དེལ་ཁོ་ན་རེ། འཁོར་ལོ་དང་པོར་ཕྱི་དོན་གསུངས་པའི་མདོའི་དགོངས་པ་མེད་པར་ཐལ།
ཕྱི་དོན་དེ་ལྟར་གསུངས་པའི་མདོའི་དགོངས་པར་འཇོག་པའི་ཕྱིར། རྟགས་ཁས། འདོད་ན།
དེའི་བསྟན་དོན་མེད་པར་ཐལ། འདོད་པའི་ཕྱིར། འདོད་ན་དེའི་བརྗོད་བྱ་མེད་པར་ཐལ། འདོད་པའི་
ཕྱིར༑ འདོད་མི་ནུས་ཏེ། ཕྱི་རོལ་དོན་གྱི་དོན་སྤྱི་དེ་དེའི་བརྗོད་བྱ་ཡིན་པའི་ཕྱིར་ཏེ། དེ་ཕྱི་དོན་ཞེས་
བརྗོད་པའི་སྒྲའི་བརྗོད་བྱ་ཡིན་པའི་ཕྱིར། ཞེ་ན་མ་ཁྱབ་སྟེ། རྗོད་བྱེད་ཀྱི་སྒྲ་རང་དགའ་བའི་བརྗོད་
ཚུལ་དང་མདོའི་བརྗོད་བྱ་གཏན་མི་འདྲ་བའི་ཕྱིར། ཡང་ཁོ་ན་རེ། འཁོར་ལོ་དང་པོར་ཕྱི་དོན་གསུངས་
པའི་མདོ་དེ་རང་རྒྱུ་མི་ཤེས་པས་ཀུན་ནས་བསླངས་པའི་ཚིག་ཡིན་པར་ཐལ། དེ་རང་གི་བརྗོད་བྱ་
མེད་པའི་ཚིག་ཡིན་པའི་ཕྱིར། ཁྱབ་པ་ཡོད་དེ། རྣམ་འགྲེལ་ལས། བརྗོད་བྱ་སྟོང་པ་བརྗོད་རྣམས་ཀྱི།།
འདི་དེ་མི་ཤེས་ཀྱིས་བསླངས་ཕྱིར། །ཞེས་གསུངས་པའི་ཕྱིར་ཞེ་ན། མ་ཁྱབ་སྟེ། དེ་ལྟར་གསུངས་པ་
དེ་ཕྱི་རོལ་པའི་འདོད་པས་བཏགས་པའི་དམ་བཅའ་རྣམས། རང་རྒྱུ་མི་ཤེས་པས་ཀུན་ནས་བསླངས་
ཏེ་སྨྲས་པ་ལ་དགོངས་པའི་ཕྱིར། དེ་ལྟར་མ་ཡིན་ན། ཤེས་བྱ་ཆོས་ཅན། འཁོར་ལོ་དང་པོར་ཕྱི་དོན་
གསུངས་པའི་མདོ་དེས་ཉན་ཐོས་སྡེ་པ་རྗེས་སུ་བཟུང་བའི་ཕྱིར་དུ་ཕྱི་དོན་གྱི་དོན་སྤྱི་བསྟན་པར་ཐལ།
ཕྱི་དོན་གྱི་དོན་སྤྱི་མདོ་དེའི་དགོངས་པ་ཡིནཔའི་ཕྱིར། རྟགས་ཁས། འདོད་ན། ཉན་ཐོས་སྡེ་པ་དེ་ཕྱི་



མཐའ་དཔྱོད་སྨད་ཆ།
འགལ་བ་དེ་སྦྱོང་བའི་ལན་བཤད་པ།
(243)
དོན་གྱི་དོན་སྤྱི་བསྟན་དགོས་ཀྱི་གང་ཟག་ཡིན་པར་ཐལ། འདོད་པ་དེའི་ཕྱིར། འདོད་ན། དེ་ཕྱི་དོན་གྱི་
དོན་སྤྱི་ལ་ཤེས་འདོད་ཞུགས་པའི་གང་ཟག་ཡིན་པར་ཐལ། འདོད་པ་དེའི་ཕྱིར། འདོད་ན། གོ་བ་
མེད་པར་ཟད་དོ། །གཞན་ཡང༌། ཤེས་བྱ་ཆོས་ཅན། འཁོར་ལོ་དང་པོར་ཕྱི་དོན་གསུངས་པའི་མདོའི་
དགོངས་པ་ཡིན་ན། བཅོམ་ལྡན་འདས་ཀྱི་དགོངས་པ་ཡིན་དགོས་པར་ཐལ། ཕྱི་དོན་མདོ་དེའི་
དགོངས་པ་མ་ཡིན་པ་ལ་རྒྱུ་མཚན་ཡོད་པའི་ཕྱིར། འདོད་ན། རང་ཉིད་རང་ཉིད་སྟོན་པའི་གསུང་རབ་
ཀྱི་དགོངས་པ་ཡིན་ན། རང་ཉིད་བཅོམ་ལྡན་འདས་ཀྱི་དགོངས་པ་ཡིན་དགོས་པར་ཐལ། འདོད་པ་
དེའི་ཕྱིར། འདོད་མི་ནུས་ཏེ། བསྟན་བཅོས་ལས། དེས་ན་གསུང་རབ་ཀྱི་བརྗོད་བྱའི་དོན་ཡང་ཡིན་
ལ༑ གསུང་བ་པོའི་དགོངས་པ་ཡང་ཡིན་པ་དང་གསུང་བ་པོའི་དགོངས་པ་མ་ཡིན་ཀྱང་། གསུང་རབ་
ཀྱི་དོན་དུ་བཞག་དགོས་པ་གཉིས་ཡོད་དོ། །ཞེས་གསུངས་པའི་ཕྱིར། ཡང་ཁོ་ན་རེ། འཁོར་ལོ་དང་
པོར་ཕྱི་དོན་གསུངས་པའི་མདོའི་བརྗོད་བྱ་ཡོད་པར་ཐལ། ཉན་ཐོས་སྡེ་པའི་ངོར་ཕྱི་རོལ་གྱི་དོན་དེ་དེ་
ཡིན་པའི་ཕྱིར་ཟེར་ན་མ་ཁྱབ་སྟེ། འོ་ན། ཕྱི་རོལ་གྱི་དོན་འཛིནཔའི་རྟོག་པའི་ཞེན་ཡུལ་ཡོད་པར་ཐལ།
ཉན་ཐོས་སྡེ་པའི་ངོར་ཕྱི་རོལ་གྱི་དོན་དེ་དེ་ཡིན་པའི་ཕྱིར། ཁྱབ་པ་ཁས། རིགས་པ་འདི་དག་གང་
ཟག་གི་བདག་སྟོན་པའི་མདོ་ལ་ཡང་སྦྱོར་ཚུལ་ཤེས་པར་བྱའོ། །འོ་ན། ལུགས་འདིས་ཕྱི་དོན་སྟོན་
པའི་མདོ་དྲང་དོན་དུ་འགྲེལ་ཚུལ་དེ་ལྟར་ཡིན་མོད། ཀུན་གཞི་སྟོན་པའི་མདོ་དྲང་དོན་དུ་འགྲེལ་ལམ་
ཞེ་ན། འདི་ལ་ཚུལ་གཉིས་ཤེས་པར་བྱ་སྟེ། ཆོས་མངོན་པ་ལུང་གི་རྗེས་འབྲང་གི་སེམས་ཙམ་པ་
རྣམས་ཀྱིས་ཀུན་གཞིའི་རྣམ་ཤེས་དང་་མཐར་ཐུག་ཐེག་པ་གསུམ་དུ་གྲུབ་པར་བཞེད། སྡེ་བདུན་
རིགས་པའིརྗེས་འབྲང་གི་སེམས་ཙམ་པ་རྣམས་ཀྱིས་དེར་མི་བཞེད་པར་རྗེ་ཡབ་སྲས་གསུམ་ཀའི་
གསུང་ལས་འབྱུང་བའི་ཕྱིར་འཁོར་ལོ་དང་པོར་ཀུན་བཏགས་བདེན་གྲུབ་ཏུ་གསུངས་པ་དང་། ཕྱི་དོན་
གསུངས་པའི་བརྗོད་བྱའམ་བསྟན་དོན་ཚད་མས་གྲུབ་པ་གཅིག་དཀའ་ཡང་སྤྱིར་བདེན་བཞིའི་ཆོས་



(24)
འགལ་བ་དེ་སྤོང་བའི་ལན་བཤད་པ།
མཐའ་དཔྱོད་སྨད་ཆ།
འཁོར་གྱི་བསྟན་དོན་ནམ་དགོངས་པ་དགག་པར་མི་ནུས་ཏེ། བསྟན་བཅོས་ལས། སྔར་དྲངས་པ་
ལྟར༑ དེ་ཡང་བདག་མེད་པའི་དོན་གཏན་ལ་འབེབས་པའི་དབང་དུ་བྱས་པ་སྟེ། ཞེས་གསུངས་ཤིང་།
བསྟན་ཚུལ་ཡང་། སྡུག་བསྔལ་ཤེས་པར་བྱ་སྟེ་ཤེས་པར་བྱར་མེད། ཀུན་འབྱུང་སྤང་པར་བྱ་ཏེ་སྤང་
པར་བྱར་མེད། ཅེས་སོགས་ཀྱིས་སྡུག་བསྔལ་ཤེས་པར་བྱེད་པ་པོའི་གང་ཟག་གི་བདག་མེད་པ་དང་།
ཀུན་འབྱུང་སྤོང་བ་པོའི་གང་ཟག་གི་བདག་མེད་པ་སོགས་བསྟན་པ་ལ་བྱ་དགོས་པའི་ཕྱིར་དང་། རྒྱུ་
མཚན་གསལ་བར་འོག་ནས་ཀྱང་འབྱུང་བའི་ཕྱིར་རོ།།
༈ གཉིས་པ། འགྲེལ་ཚུལ་མི་འདྲ་བ་བསྡུས་ཏེ་བསྟན་པ་ནི། འཁོར་ལོ་དང་པོར་ཕུང་སོགས་
ཀྱི་ཆོས་ཐམས་ཅད་བདེན་གྲུབ་ཏུ་གསུངས་པ་དྲང་དོན་དུ་འགྲེལ་ཚུལ་དང་། འཁོར་ལོ་བར་པར་ཕུང་
སོགས་ཀྱི་ཆོས་ཐམས་ཅད་བདེན་མེད་དུ་སྒྲས་ཟིན་ལ་གསུངས་པ་དྲང་དོན་དུ་འགྲེལ་ཚུལ་གཉིས་མི་
འདྲ་སྟེ། འཁོར་ལོ་དང་པོར་དེ་ལྟར་གསུངས་པའི་དགོངས་གཞི་དང་དགོངས་པ་འགལ་བར་བསྟན་
པའི་སྒོ་ནས་དྲང་དོན་དུ ་འགྲེལ། འཁོར་ལོ་བར་པར་དེ་ལྟར་གསུ ངས་པའི་དགོངས་གཞི་དང་
དགོངས་པ་གཅིག་ཏུ་བསྟན་པའི་སྒོ་ནས་དྲང་དོན་དུ་འགྲེལ་བའི་ཕྱིར་ཏེ། བསྟན་བཅོས་ལས། འདི་
དྲང་དོན་དུ་འཆད་ཚུལ་ནི་འཁོར་ལོ་དང་པོ་ལས་གཟུང་འཛིན་གསུངས་པ་དྲང་དོན་དུ་འགྲོ་ལུགས་
དང་ཆེས་ཤིན་ཏུ་མི་འདྲ་སྟེ། འདི་ལྟར་མིག་གི་རྣམ་ཤེས་རྣམ་སྨིན་གྱི་བག་ཆགས་ཞེས་བྱ་བ་རང་གི་ས་
བོན་སྨིན་པ་གང་ལས་བྱུང་བའི་ས་བོན་དང་སྣང་བ་ལ་དགོངས་ནས་མིག་དང་གཟུགས་ཀྱི་སྐྱེ་མཆེད་
ཡོད་པར་གསུངས་པའི་དགོངས་པའི་དོན་ནི་ཐེག་དམན་གྱི་མདོ་དེ་དག་གི་བརྗོད་བྱའི་དོན་དུ་མི་རུང་
ལ༑ གང་ལ་དགོངས་ནས་ངོ་བོ་ཉིད་མེད་པར་གསུངས་པའི་ངོ་བོ་ཉིད་མེད་ཚུལ་གསུམ་ནི་ཡུམ་གྱི་
མདོའི་དོན་དུ་འཆད་པའི་ཕྱིར་དང་། ཕྱི་རོལ་དོན་གྱི་སྐྱེ་མཆེད་ཡོད་པ་ཐེག་དམན་གྱི་མདོའི་དོན་
དུ་འཆད་ལ་ངོ་བོ་ཉིད་མེད་ཚུལ་མ་ཕྱེ་བར་དོན་དམ་པར་ངོ་བོ་ཡེ་མེད་དུ་འདོད་པ་ཡུམ་གྱི་མདོའི་དོན་



མཐའ་དཔྱོད་སྨད་ཆ།
འགལ་བ་དེ་སྤྱོང་བའི་ལན་བཤད་པ།
(245)
ཡིན་པར་མི་འཆད་པའི་ཕྱིར་རོ། །ཞེས་གསུངས་པའི་ཕྱིར། འོ་ན། མཚན་ཉིད་གསུམ་ངོ་བོ་ཉིད་མེད་
ཚུལ་སྔར་བཤད་པ་ལྟར་ཡིན་ན། དེ་དག་གི་རྒྱུ་མཚན་ཇི་ལྟར་ཡིན་ཞེ་ན། དེའི་རྒྱུ་མཚན་ཀུན་བཏགས་
མིང་དང་བརྡ་ཙམ་གྱིས་རྣམ་པར་བཞག་ཅིང་། རང་གི་མཚན་ཉིད་ཀྱིས་མ་གྲུབ་པས་མཚན་ཉིད་ངོ་བོ་
ཉིད་མེད་པར་འཇོག །གཞན་དབང་རང་དང་ངོ་བོ་ཐ་དད་པའི་རྒྱུ་རྐྱེན་ལས་འབྱུང་ཞིང་རང་དང་
བདག་ཉིད་གཅིག་པའི་རྒྱུ་ལས་མ་བྱུང་བས་ངོ་བོ་ཉིད་མེད་པར་འཇོག །ཡོངས་གྲུབ་ཆོས་བདག་རྣམ་
པར་བཀག་ཙམ་ཡིན་པས་དོན་དམ་པ་ངོ་བོ་ཉིད་མེད་པར་འཇོག་པའི་ཕྱིར། དང་པོ་དེར་ཐལ།
དགོངས་འགྲེལ་ལས། །དེ་ལ་ཆོས་རྣམས་ཀྱི་མཚན་ཉིད་ངོ་བོ་ཉིད་མེད་པ་ཉིད་གང་ཞེ་ན། ཀུན་
བཏགས་པའི་མཚན་ཉིད་གང་ཡིན་པའོ། །དེ་ཅིའི་ཕྱིར་ཞེ་ན། འདི་ལྟར་དེ་ནི་མིང་དང་བརྡས་རྣམ་པར་
བཞག་པའི་མཚན་ཉིད་ཡིན་གྱི་རང་གི་མཚན་ཉིད་ཀྱིས་རྣམ་པར་གནས་པ་ནི་མ་ཡིན་པས་དེའི་ཕྱིར་
དེ་ནི་མཚན་ཉིད་ངོ་བོ་ཉིད་མེད་པ་ཉིད་ཅེས་བྱའོ། །ཞེས་གསུངས་པའི་ཕྱིར། ཁ་ཅིག །ཀུན་བཏགས་
ཡིན་ན། མདོ་འདི་དང་འོག་གི་རྣམ་པར་རྟོག་པའི་སྤྱོད་ཡུལ་ཀུན་བཏགས་པའི་མཚན་ཉིད་ཅེས་
སོགས་ཀྱི་སྐབས་ནས་དངོས་སུ་བསྟན་པའི་ཀུན་བཏགས་ཡིན་པས་ཁྱབ་ཅེས་ཟེར། དེ་མི་འཐད་པར་
ཐལ༑ མདོ་སྔ་ཕྱི་གཉིས་པོ་འདིའི་སྐབས་ནས་དངོས་སུ་བསྟན་པའི་ཀུན་བཏགས་ཡིན་ན་ངོ་བོ་དང་
ཁྱད་པར་ལ་ཀུན་བཏགས་པའི་ཀུན་བཏགས་ཡིན་དགོས་པའི་ཕྱིར། དེར་ཐལ། བསྟན་བཅོས་ལས།
གང་གིས་སྟོང་པའི་ཀུན་བཏགས་ནི་མདོ་འདིའི་ཀུན་བཏགས་ངོས་བཟུང་པའི་སྐབས་གཉིས་ཀར་ངོ་
བོ་དང་ཁྱད་པར་དུ་བཏགས་པ་ཙམ་མ་ཡིན་པའི་ཀུན་བཏགས་གཞན་མ་གསུངས་པའི་རྒྱུ་མཚན་ནི་
འཆད་པར་འགྱུར་རོ་ཞེས་གསུངས་ཤིང་། རྒྱུ་མཚན་ཡང་སྟོང་གཞི་གཞན་དབང་ཀུན་བཏགས་གང་
གིས་སྟོང་པ་ཡོངས་གྲུབ་ཏུ་འཇོག་པའི་སྐབས་འདིར་ཀུན་བཏགས་གཞན་རྣམས་ཉེ་བར་མི་མཁོ་བའི་
རྒྱུ་མཚན་གྱིས་ཡིན་པའི་ཕྱིར་ཏེ། བསྟན་བཅོས་ལས། སྤྱིར་ཀུན་བརྟགས་ལ་སྤྱི་མཚན་ཐམས་



(346)
འགལ་བ་དེ་སྤོང་བའི་ལན་བཤད་པ།
མཐའ་དབྱོད་སྨད་ཆ།
ཅད་དང་ནམ་མཁའ་ལ་སོགས་པ་དུ་མ་ཞིག་ཡོད་ཀྱང་དགོངས་འགྲེལ་ལས་མ་གསུངས་པ་ནི་ཀུན་
བཏགས་གང་གིས་སྟོང་བ་ཡོངས་གྲུབ་ཏུ་འཇོག་པའི་སྐབས་སུ་དེ་དག་མི་འཁོ་བས་སོ། ཞེས་
གསུངས་པའི་ཕྱིར། ཁ་ཅིག །མདོ་སྔ་ཕྱི་གཉིས་པོ་འདིའི་སྐབས་ནས་དངོས་སུ་བསྟན་པའི་ཀུན་
བཏགས་ཡིན་ན། མཚན་ཉིད་ཡོངས་སུ་ཆད་པའི་ཀུན་བཏགས་ཡིན་པས་ཁྱབ་ཅེས་ཟེར་བ་མི་འཐད་
དེ༑ གཟུགས་གཟུགས་འཛིན་རྟོག་པའི་ཞེན་གཞི་ཡིན་པ་དེ་མདོ་སྔ་ཕྱི་གཉིས་པོ་འདིའི་སྐབས་ནས་
བསྟན་པའི་ཀུན་བཏགས་ཡིན་པའི་ཕྱིར། དེར་ཐལ། དེ་ངོ་བོ་ལ་ཀུན་བཏགས་པའི་ཀུནབཏགས་
ཡིན་པའི་ཕྱིར་དང༌། མིང་དང་བརྡས་བཞག་པ་ཡང་ཡིན་པའི་ཕྱིར། དང་པོ་དེར་ཐལ། གཟུགས་
གཟུགས་འཛིན་རྟོག་པའི་ཞེན་གཞིར་རང་གི་མཚན་ཉིད་ཀྱིས་གྲུབ་པར་སྒྲོ་བཏགས་པའི་ཆ་དེ་ངོ་བོ་
ལ་ཀུན་བཏགས་པའི་རྣམ་གྲངས་པའི་ཀུན་བཏགས་ཡིན་པ་གང་ཞིག །རྒྱུ་མཚན་མཚུངས་པའི་ཕྱིར།
དང་པོ་དེར་ཐལ། གཟུགས་གཟུགས་འཛིན་རྟོག་པའི་ཞེན་གཞིར་རང་གི་མཚན་ཉིད་ཀྱིས་གྲུབ་པ་དེ་
ངོ་བོ་ལ་ཀུན་བཏགས་པའི་མཚན ཉེད་ཡོངས་སུ་ཆད་པའི་ཀུན་བཏགས་ཡིན་པའི་ཕྱིར། རྟགས་
གཉིས་པ་གཟུགས་གཟུགས་འཛིན་རྟོག་པའི་ཞེན་གཞི་ཡིན་པ་མིང་དང་བརྡས་བཞག་པ་དེར་ཐལ།
བསྟན་བཅོས་ལས། དེ་ལྟར་ན་གཟུགས་སོགས་རྟོག་པའི་ཞེན་གཞི་ཡིན་པ་དེ་མིང་དང་བརྡས་བཞག་
པའི་ཀུན་བཏགས་ཡིན་མོད་ཀྱང་ཚད་མས་གྲུབ་པས་དགག་མི་ནུས་ལ། དེ་ཉིད་དངོས་པོ་དེ་དག་གི་
རང་གི་མཚན་ཉིད་ཀྱིས་གྲུབ་པ་ནི་མིང་ཙམ་གྱི་བཞག་པའི་ཀུན་བཏགས་ཤེས་བྱ་ལ་མི་སྲིད་པ་ཡིན་
པས༑ མིང་དང་བརྡས་བཞག་པ་ལ་ཚད་མས་གྲུབ་མ་གྲུབ་གཉིས་ཡོད་དོ། །ཞེས་གསུངས་པའི་ཕྱིར།
ཡང་ཁ་ཅིག །ཀུན་བཏགས་ཡིན་ན་མིང་དང་བརྡས་བཞག་པ་ཙམ་ཡིན་པས་ཁྱབ་ཅེས་ཟེར་བ་མི་
འཐད་དེ། སྒྲ་རྟག་སྟོང་དང་ཕུང་པོ་བདག་མེད་ལྟ་བུ་མིང་དང་བརྡ་ཙམ་གྱིས་འཇོག་མི་ནུས་པའི་ཕྱིར་
ཏེ༑ དེ་དག་སྒྲ་རྟག་པས་སྟོང་ཞེས་པ་དང་། ཕུང་པོ་བདག་མེད་དོ་ཞེས་པའི་ཚིག་ཙམ་གྱིས་འཇོག་མི་



མཐའ་དཔྱོད་སྨད་ཆ།
འགལ་བ་དེ་སློང་བའི་ལན་བཤད་པ།
(247)
ནུས་པའི་ཕྱིར་ཏེ། དེ་དག་སྒྲ་རྟག་པས་སྟོང་ཞེས་པ་དང་། ཕུང་པོ་བདག་མེད་དོ་ཞེས་པའི་གྲགས་པའི་
ཚིག་དང་། དེ་དག་འདོད་པའི་འདོད་པ་ཙམ་གྱིས་འཇོག་པའི་མི་ནུས་པའི་ཕྱིར་ཏེ། དེ་དག་སྒྲ་བྱུང་
གྲགས་པ་མ་ཡིན་པའི་ཕྱིར་ཏེ། དེ་དག་གྲགས་པའི་རྗེས་དཔག་ཚད་མར་སོང་བའི་གཞལ་བྱ་མ་ཡིན་
པའི་ཕྱིར། དེར་ཐལ། དེ་དག་དངོས་སྟོབས་རྗེས་དཔག་ཚད་མར་སོང་བའི་གཞལ་བྱ་ཡིན་པའི་ཕྱིར་
ཏེ༑ བྱས་པ་སྒྲ་མི་རྟག་པར་སྒྲུབ་པ་དང་། གང་ཟག་གི་བདག་ཚད་མས་མ་དམིགས་པ་ཕུང་པོ་གང་
ཟག་གི་བདག་མེད་དུ་སྒྲུབ་པའི་དངོས་སྟོབས་ཀྱི་རྟགས་ཡང་དག་ཡིན་པའི་ཕྱིར། འོ་ན། སྒྲ་རྟག་སྟོང་
དང་ཕུང་པོ་བདག་མེད་གཉིས་རང་གི་མཚན་ཉིད་ཀྱིས་གྲུབ་པར་ཐལ། དེ་དག་མིང་བརྡས་བཞག་པ་
ཡིན་པའི་ཆོས་ཡིན་པའི་ཕྱིར་ཟེར་ན། མ་ཁྱབ་སྟེ། དེ་དག་རྟོག་པས་བཏགས་ཙམ་ཡིན་པའི་ཕྱིར་ཏེ།
བསྟན་བཅོས་ལས༑ དེ་དག་གི་མང་པོ་ཞིག་མིང་དང་བརྡས་འཇོག་མི་ནུས་པའི་ཡོད་པ་ཡིན་ཡང་རང་
གི་མཚན་ཉིད་ཀྱིས་གྲུབ་པ་མ་ཡིན་ཏེ། རྟོག་པས་བཏགས་ཙམ་ཡིན་པའི་ཕྱིར་རོ། །ཞེས་གསུངས་པའི་
ཕྱིར༑ ཁ་ཅིག །མིང་དང་བརྡས་བཞག་པའི་ཀུན་བཏགས་ཡིན་ན། སྒྲ་བྱུང་གྲགས་པ་ཡིན་པའི་ཁྱབ་
ཅེས་ཟེར་བ་མི་འཐད་དེ། , གཟུགས་གཟུགས་འཛིན་རྟོག་པའི་ཞེན་གཞི་ཡིན་པ་མིང་དང་བརྡས་
བཞག་པའི་ཀུན་བཏགས་སུ་བསྒྲུབས་ཟིན་པ་གང་ཞིག །སྒྲ་བྱུང་གྲགས་པ་མ་ཡིན་པའི་ཕྱིར། རྟགས་
སླ༑ ཁ་ཅིག །མིང་དང་བརྡ་ཙམ་གྱིས་བཞག་པའི་ཀུན་བཏགས་ཡིན་ན་ངོ་བོའམ་ཁྱད་པར་དུ་ཀུན་
བཏགས་པའི་ཀུན་བཏགས་ཡིན་པས་ཁྱབ་ཟེར་ན་མི་འཐད་དེ། རི་བོང་ཅན་ཟླ་བ་ཞེས་པའི་སྒྲས་
བརྗོད་རུང་དེ་མིང་བརྡས་བཞག་པའི་ཀུན་བཏགས་ཡིན་པའི་ཕྱིར། དེར་ཐལ། དེ་བརྡའམ་འདོད་པ་
ཙམ་གྱིས་བཞག་པའི་ཕྱིར། དེར་ཐལ། དེ་སྒྲ་བྱུང་གྲོགས་པ་ཡིན་པའི་ཕྱིར། དེར་ཐལ། དེ་གྲགས་
པའི་རྗེས་དཔག་ཚད་མར་སོང་བའི་གཞལ་བྱ་ཡིན་པའི་ཕྱིར། དེར་ཐལ། རྟོག་ཡུལ་ན་ཡོད་པ་དེ་རི་
བོང་ཅན་ཟླ་བ་ཞེས་པའི་སྒྲས་བརྗོད་རུང་དུ་བསྒྲུབ་པའི་གྲགས་པའི་རྟགས་ཡང་དག་ཡིན་པའི་ཕྱིར།



(248)
འགལ་བ་དེ་སློང་བའི་ལན་བཤད་པ།
མཐའ་དཔྱོད་སྨད་ཆ།
དེ་ལ་ཁོ་ན་རེ། རི་བོང་ཅན་ཟླ་བ་ཞེས་པའི་སྒྲས་བརྗོད་རུང་དེ་རི་བོང་ཅན་ཟླ་བ་ཞེས་པའི་སྒྲས་བརྗོད་
རུང་ཞེས་པའི་ཚིག་ཙམ་གྱིས་འཇོག་ནུས་པར་ཐལ། དེ་མིང་དང་བརྡས་བཞག་པ་ཙམ་ཡིན་པ་གང་
ཞིག ༑སྒྲ་རྟག་སྟོང་མིང་དང་བརྡས་བཞག་པ་ཙམ་ཡིན་ན། དེ་སྒྲ་རྟག་པས་སྟོང་ཞེས་པའི་ཚིག་ཙམ་
གྱིས་འཇོག་ནུས་པས་ཁྱབ་པར་སྟོང་ཐུན་ཆེན་མོར་གསུངས་པའི་ཕྱིར། འདོད་ན། རི་བོང་ཅན་ཟླ་བ་
ཞེས་པའི་སྒྲས་བརྗོད་རུང་དུ་སྒྲུབ་པའི་རྟགས་ཡང་དག་མེད་པར་ཐལ། འདོད་པ་དེའི་ཕྱིར་ཞེ་ན།
མ་ཁྱབ་སྟེ། འོ་ན། བསལ་བ་དེར་ཐལ། རི་བོང་ཅན་ཟླ་བ་ཞེས་པའི་སྒྲས་བརྗོད་རུང་དེ་འཇིག་རྟེན་
གྱི་གྲགས་པའམ་བརྡ་ཙམ་གྱིས་བཞག་པ་ཡིན་པའི་ཕྱིར། ཁྱབ་པ་ཁས། དེར་ཐལ། འཇིག་རྟེན་ན་རི་
བོང་ཅན་ལ་ཟླ་བར་གྲགས་པའི་ཕྱིར། ཡང་ཁོ་ན་རེ། གཟུགས་གཟུགས་འཛིན་རྟོག་པའི་ཞེན་གཞི་
ཡིན་པ་དེ་གཟུགས་གཟུགས་འཛིན་རྟོག་པའི་ཞེན་གཞི་ཡིན་ཞེས་པའི་ཚིག་ཙམ་གྱིས་འཇོག་ནུས་པར་
ཐལ༑ དེ་མིང་དང་བརྡ་ཙམ་གྱིས་བཞག་པ་གང་ཞིག །སྟོང་ཐུན་ལས་སྔར་ལྟར་གསུངས་པའི་ཕྱིར།
འདོད་ན། གཟུགས་གཟུགས་འཛིན་རྟོག་པའི་ཞེན་ཡུལ་ཡིན་པ་དེ་གཟུགས་གཟུགས་འཛིན་རྟོག་པའི་
ཞེན་ཡུལ་ཡིན་ཞེས་པའི་ཚིག་ཙམ་གྱིས་འཇོག་ནུས་པར་ཐལ། འདོད་པའི་ཕྱིར། འདོད་ན། གཟུགས་
རྟོག་པའི་ཞེན་ཡུལ་ཡིན་པ་དེ་གཟུགས་རྟོག་པའི་ཞེན་ཡུལ་ཡིན་ཞེས་པའི་ཚིག་ཙམ་གྱིས་འཇོག་ནུས་
པར་ཐལ། འདོད་པའི་ཕྱིར། འདོད་ན། གཟུགས་རྟོག་པའི་ཞེན་ཡུལ་དུ་སྒྲུབ་པའི་དངོས་སྟོབས་ཀྱི་
རྟགས་ཡང་དག་མེད་པར་ཐལ། འདོད་པ་དེའི་ཕྱིར། འདོད་ན། གཟུགས་བློའི་ཡུལ་དུ་བྱ་རུང་དུ་སྒྲུབ་
པའི་དངོས་སྟོབས་ཀྱི་རྟགས་ཡང་དག་མེད་པར་ཐལ། འདོད་པའི་ཕྱིར། འདོད་ན། གཟུགས་ཤེས་
བྱར་སྒྲུབ་པའི་དངོས་སྟོབས་ཀྱི་རྟགས་ཡང་དག་མེད་པར་ཐལ། འདོད་པའི་ཕྱིར་ཞེ་ན། རྩ་བའི་ཐལ་
འགྱུར་གཉིས་པ་ལ་མ་ཁྱབ་པར་སེམས་ཏེ། གཟུགས་གཟུགས་འཛིན་རྟོག་པའི་ཞེན་གཞི་ཡིན་པ་ངོ་
བོ་ལ་ཀུན་བཏགས་པའི་ཀུན་བཏགས་ཡིན་ཀྱང་། གཟུགས་གཟུགས་འཛིན་རྟོག་པའི་ཞེན་ཡུལ་ཡིན་



མཐའ་དཔྱོད་སྨད་ཆ།
འགལ་བ་དེ་སྤོང་བའི་ལན་བཤད་པ།
(249)
པ་དེ་ལྟར་མི་འཐད་པའི་ཕྱིར། དེར་ཐལ། གཟུགས་གཟུགས་འཛིན་རྟོག་པའི་ཞེན་ཡུལ་དུ་རང་གི་
མཚན་ཉིད་ཀྱིས་གྲུབ་པ་དེ་ངོ་བོ་ལ་ཀུན་བཏགས་པའི་ཀུན་བཏགས་མ་ཡིན་པའི་ཕྱིར། དེར་ཐལ།
དེ་དེའི་ཞེན་ཡུལ་དུ་རང་གི་མཚན་ཉིད་ཀྱིས་གྲུབ་པས་སྟོང་པ་ཡོངས་གྲུབ་མ་ཡིན་པའི་ཕྱིར། སྒྲུབ་བྱེད་
འོག་ཏུ་འཆད་། ཡང་ཁོ་ན་རེ། གཟུགས་གཟུགས་འཛིན་རྟོག་པའི་ཞེན་གཞི་ཡིན་པ་དེ་སྒྲ་བྱུང་གྲགས་
པ་ཡིན་པར་ཐལ། དེ་བརྡའམ་འདོད་པ་ཙམ་གྱིས་བཞག་པའི་ཕྱིར། དེར་ཐལ། དེ་མིང་དང་བརྡ་ཙམ་
གྱིས་བཞག་པའི་ཕྱིར། ཞེས་པ་དང་། གཞན་ཡང་། དེ་སྒྲ་བྱུང་གྲགས་པ་ཡིན་པར་ཐལ། དེ་མིང་དང་
བརྡས་བཞག་པར་གསུངས་པའི་མིང་བརྡ་དང་། རི་བོང་ཅན་ཟླ་བ་ཞེས་པའི་སྒྲས་བརྗོད་རུང་མིང་
བརྡས་བཞག་པར་གསུངས་པའི་མིང་བརྡ་གཉིས་དོན་གཅིག་ཡིན་པའི་ཕྱིར་ཏེ། སྒྲ་རྟག་པས་སྟོང་བ་
དང་ཕུང་པོ་བདག་མེད་ལྟ་བུ་མིང་བརྡས་བཞག་པ་མ་ཡིན་པར་གསུངས་པའི་ལོག་ཕྱོགས་ཀྱི་མིང་
བརྡ་དང་། རི་བོང་ཅན་ཟླ་བ་ཞེས་པའི་སྒྲས་བརྗོད་རུང་མིང་བརྡས་བཞག་པར་གསུངས་པའི་མིང་
བརྡ་གཉིས་དོན་གཅིག་པའི་ཕྱིར་ཏེ། དེ་དག་མིང་བརྡས་མ་བཞག་པའི་སྒྲུབ་བྱེད་དུ་སྒྲ་བྱུང་གྲགས་པ་
མ་ཡིན་པ་ཁྱོད་ཀྱིས་བཀོད་པའི་ཕྱིར། ཞེས་པ་རྣམས་ཤིན་ཏུ་ཕྲ་བར་གོ་བས་བློ་གྲོས་དང་ལྡན་པ་
རྣམས་ཀྱིས་ཤིན་ཏུ་དཔྱད་པར་གྱིས་ཤིག །དེ་ལ་ཁོ་ན་རེ། སྒྲ་རྟག་སྟོང་དང་ཕུང་པོ་བདག་མེད་ལྟ་བུ་
མིང་བརྡས་བཞག་ཙམ་མ་ཡིན་པ་མི་འཐད་པར་ཐལ། དེ་རང་གི་མཚན་ཉིད་ཀྱིས་མ་གྲུབ་པ་གང་
ཞིག ༑རང་གི་མཚན་ཉིད་ཀྱིས་ཡོད་པ་དང་མིང་བརྡས་མ་བཞག་པའི་ཆོས་དོན་གཅིག །རང་གི་
མཚན་ཉིད་ཀྱིས་མེད་པའི་ཆོས་དང་མིང་བརྡས་བཞག་པའི་ཆོས་དོན་གཅིག་པའི་ཕྱིར། ཕྱི་མ་གཉིས་
པོ་འདི་དེར་ཐལ། བསྟན་བཅོས་ལས། འདིར་རང་གི་མཚན་ཉིད་ཀྱིས་ཡོད་མེད་བསྟན་ཚོད་ནི་མིང་
དང་བརྡ་ལ་ལྟོས་ནས་བཞག་མ་བཞག་ཡིན་ལ་ཞེས་གསུངས་པའི་ཕྱིར་ཞེ་ན། མ་ཁྱབ་སྟེ། དེ་ལྟར་
གསུངས་པ་ཁྱད་གཞི་གཟུགས་ལྟ་བུའི་སྟེང་དུ་སྔ་མ་གཉིས་དོན་གཅིག་པ་དང་། ཁྱད་གཞི་ངོ་བོ་དང་



(250)
འགལ་བ་དེ་སྤོང་བའི་ལན་བཤད་པ།
མཐའ་དཔྱོད་སྨད་ཆ།
ཁྱད་པར་དུ་ཀུན་བཏགས་པའི་ཀུན་བཏགས་ཀྱི་སྟེང་དུ་ཕྱི་མ་གཉིས་དོན་གཅིག་པ་ལ་དགོངས་ཀྱི་
སྤྱིར་དེ་གཉིས་སོ་སོར་དོན་གཅིག་ཏུ་བྱས་པ་ལ་བཤད་དུ་མི་རུང་བའི་ཕྱིར། ཡང་ཁོ་ན་རེ། སྒྲ་རྟག་
སྟོང་དང་ཕུང་པོ་བདག་མེད་ལྟ་བུ་མིང་བརྡས་བཞག་པ་ཡིན་པར་ཐལ། དེ་དག་རྟོག་པས་བཏགས་
ཙམ་གང་ཞིག །ཐལ་འགྱུར་བ་རྣམས་མིང་བརྡས་བཞག་པ་ཙམ་དང་རྟོག་པས་བཞག་པ་ཙམ་གནད་
གཅིག་ཏུ་འདོད་པ་ལྟར་འདིར་ཡང་ཁས་བླང་ཆོག་པའི་ཕྱིར་ཞེ་ན། རྟགས་མ་གྲུབ་སྟེ། ཐལ་འགྱུར་བ་
དང་ལུགས་འདིས་འཇོག་ཚུལ་མི་འདྲ་བའི་ཕྱིར་ཏེ། ཐལ་འགྱུར་བས་ཕར་མིང་བརྡས་བཞག་པ་ཙམ་
མ་ཡིན་པའི་འཇོག་རྒྱུའི་དོན་གྱི་སྡོད་ལུགས་ཅུང་ཟད་ཀྱང་མེད་པར་འདོད། འདི་པས་མིང་བརྡས་
བཞག་ཙམ་ལ་མ་ལྟོས་པའི་འཇོག་རྒྱུའི་དོན་གྱི་སྡོད་ལུགས་ཅིག་ཁས་ལེན་པའི་ཕྱིར་དང་། ལུགས་
གཉིས་རང་གི་མཚན་ཉིད་ཀྱིས་ཡོད་མེད་ཀྱང་མི་འདྲ་བའི་ཕྱིར། རྟགས་བསྡོམས་པ་དེར་ཐལ།
བསྟན་བཅོས་ལས། འཇོག་ལུགས་ཀྱང་ཐལ་འགྱུར་བས་ཡོད་པ་རྣམས་མིང་གི་ཐ་སྙད་ཀྱི་དབང་
གིས་བཞག་པ་དང་ཆེས་མི་མཐུན་པས་རང་གི་མཚན་ཉིད་ཀྱིས་ཡོད་མེད་ཀྱི་དོན་ཡང་མི་མཐུན་ནོ།
ཞེས་གསུངས་པའི་ཕྱིར། རང་གི་མཚན་ཉིད་ཀྱིས་ཡོད་མེད་མི་མཐུན་པའི་དོན་ལ་ཊིཀ་བྱེད་ཁ་ཅིག །
ཐལ་འགྱུར་བས་ཐ་སྙད་བཏགས་པའི་བཏགས་དོན་བཙལ་བའི་ཚེ་རྙེད་པ་ཅིག་བྱུང་ན་རང་གི་མཚན་
ཉིད་ཀྱིས་ཡོད་པར་འདོད། ལུགས་འདིས་རྟོག་པའི་དབང་གིས་བཞག་ཙམ་མ་ཡིན་པར། རང་གི་སྡོད་
ལུགས་ཀྱི་ངོས་ནས་གྲུབ་པ་ཅིག་བྱུང་ན་རང་གི་མཚན་ཉིད་ཀྱིས་ཡོད་པའི་དོན་དུ་འཆད་པ་མི་འཐད་དེ། ཕྱི་
མ་ཐལ་འགྱུར་བས་ཀྱང་འདོད་པའི་ཕྱིར་ཏེ། ཐལ་འགྱུར་བས་ཡོད་ན་རྟོག་པའི་དབང་གིས་བཞག་ཙམ་
ཡིན་པས་ཁྱབ་པ་ཞལ་གྱིས་བཞེས་པའི་ཕྱིར། རང་ལུགས་ནི། ཐལ་འགྱུར་བས་རང་འཛིན་རྟོག་པ་རང་
ལ་ཚད་མར་སོང་བས་མ་ཚིམ་པར་ཡུལ་སྟེང་ནས་གྲུབ་པ་ཅིག་བྱུང་ན་རང་གི་མཚན་ཉིད་ཀྱིས་ཡོད་པར་
འདོད། ལུགས་འདི་ལ་དེ་ཙམ་གྱིས་རང་གི་མཚན་ཉིད་ཀྱིས་ཡོད་པའི་དོན་དུ་མི་འཇོག་པའི་ཆ་ནས་ཡིན་



མཐའ་དཔྱོད་སྨད་ཆ།
འགལ་བ་དེ་སློང་བའི་ལན་བཤད་པ།
(251)
ཏེ༑ ཕལ་ཆེར་ལ་ཡིད་བརྟན་མི་སྣང་ངོ༌། །འོན་ཀྱང་ལུགས་འདིས་འདོད་པ་ལྟར་གྱི་རང་མཚན་གྱིས་
ཡོད་པར་འཛིན་པ་ཡོད་ན། ཐལ་འགྱུར་བས་འདོད་པ་ལྟར་གྱི་རང་གི་མཚན་ཉིད་ཀྱིས་གྲུབ་པར་
འཛིན་པ་ཡང་ཡོད་དགོས་པ་སྔར་བཤད་པས་ཤེས་ལ། གཞི་འགའ་ཞིག་ལུགས་འདིས་འདོད་པ་
ལྟར་གྱི་རང་གི་མཚན་ཉིད་ཀྱིས་གྲུབ་པར་མི་འཛིན་ཡང་། ཐལ་འགྱུར་བས་འདོད་པ་ལྟར་གྱི་རང་གི་
མཚན་ཉིད་ཀྱིས་གྲུབ་པར་འཛིན་པ་ཡོད་པ་ནི་སེམས་ཙམ་པ་རྣམས་ལ་ཀུན་བཏགས་ཀྱི་སྟེང་དུ་རང་
གི་མཚན་ཉིད་ཀྱིས་གྲུ བ་པར་འཛིན་པའི་བདག་འཛིན་ཀུ ན་བཏགས་མེད་པའི་སྒོ་ནས་ཡིན་ཏེ།
བསྟན་བཅོས་ལས། འོན་ཀྱང་འདིའི་རང་གི་མཚན་ཉིད་ཀྱིས་ཡོད་པར་འཛིན་པ་ཡོད་ན་ཐལ་འགྱུར་
བའི་རང་མཚན་གྱིས་གྲུབ་པར་འཛིན་པའང་ཡོད་ལ་གཞི་འགའ་ཞིག་སྔ་མ་ལྟར་མི་འཛིན་ཀྱང་ཕྱི་མ་
ལྟར་འཛིན་པ་ནི་ཡོད་དོ། །ཞེས་གསུངས་པའི་ཕྱིར། རྟགས་གཉིས་པ་གཞན་དབང་རང་དང་ངོ་བོ་ཐ་
དད་པའི་རྒྱུ་རྐྱེན་ལས་བྱུང་ཞིང་རང་དང་ངོ་བོ་གཅིག་པའི་རྒྱུ་ལས་མ་བྱུང་བ་དེ་དེ་སྐྱེ་བ་ངོ་བོ་ཉིད་མེད་
པའི་དོན་ཡིན་པ་དེར་ཐལ། དགོངས་འགྲེལ་ལས། ཆོས་རྣམས་ཀྱི་སྐྱེ་བ་ངོ་བོ་ཉིད་མེད་པ་གང་ཞེ་ན།
ཆོས་རྣམས་ཀྱི་གཞན་གྱི་དབང་གི་མཚན་ཉིད་གང་ཡིན་པའོ། །དེ་ཅིའི་ཕྱིར་ཞེ་ན། འདི་ལྟར་དེ་ནི་རྐྱེན་
གཞན་གྱི་སྟོབས་ཀྱིས་བྱུང་བ་ཡིན་གྱི་བདག་ཉིད་ཀྱིས་མ་ཡིན་པས་དེའི་ཕྱིར་དེ་ནི་སྐྱེ་བ་ངོ་བོ་ཉིད་མེད་
པ་ཉིད་ཅེས་བྱའོ། །ཞེས་གསུངས་པའི་ཕྱིར། འདི་ཡིན་པ་ལས་ན་གཞན་དབང་བདག་ཉིད་ཀྱིས་སམ་
རང་དབང་གིས་མི་སྐྱེ་བར་ཡང་བྱ་དགོས་ཏེ། བསྡུ་བ་ལས། འདུ་བྱེད་རྣམས་ནི་རྟེན་ཅིང་འབྲེལ་པར་
འབྱུང་བ་ཡིན་པའི་ཕྱིར་རྐྱེན་གྱི་སྟོབས་ཀྱིས་སྐྱེ་བ་ཡིན་གྱི་རང་དབང་དུ་མི་སྐྱེ་བ་ནི་སྐྱེ་བ་ངོ་བོ་ཉིད་
མེད་པར་གསུངས་ཀྱི། རང་གི་མཚན་ཉིད་ཀྱིས་གྲུབ་པ་མེད་པས་ངོ་བོ་ཉིད་མེད་པར་གསུངས་པ་མ་ཡིན
པའི་ལུགས་སོ། །ཞེས་གསུངས་པའི་ཕྱིར། ཁོ་ན་རེ། གཞན་དབང་རང་དབང་གིས་སྐྱེ་བར་ཐལ། དེ་
རང་ངོས་ནས་སྐྱེ་བའི་ཕྱིར་ཏེ། དེ་རང་ངོས་ནས་གྲུབ་པའི་དངོས་པོ་ཡིན་པའི་ཕྱིར་ཞེ་ན། ཐལ་འགྱུར་



(252)
འགལ་བ་དེ་སྤོང་བའི་ལན་བཤད་པ།
མཐའ་དཔྱོད་སྨད་ཆ།
དང་པོ་ལ་མ་ཁྱབ་སྟེ། གཞན་དབང་རང་བཞིན་གྱིས་སྐྱེ་ཡང་རང་དབང་དུ་རང་བཞིན་གྱིས་མི་སྐྱེ་ཞེས་
ཞིབ་ཆ་མཛད་པའི་ཕྱིར་ཏེ། བསྟན་བཅོས་ལས། གཞན་དབང་ལ་རང་བཞིན་གྱིས་སྐྱེ་བ་དེ་འདྲ་བའི་
ངོ་བོ་ཉིད་མེད་པར་གསུ ངས་ཀྱི་རང་གི་མཚན་ཉིད་ཀྱིས་གྲུ བ་པ་མེད་པས་ངོ་བོ་ཉིད་མེད་པར་
གསུངས་པ་མ་ཡིན་པའི་ལུགས་སོ། །ཞེས་གསུངས་པའི་ཕྱིར། གཞན་དབང་རྣམ་དག་གི་དམིགས་པ་
མ་ཡིན་པས་དོན་དམ་པ་ངོ་བོ་ཉིད་མེད་ཅེས་ཀྱང་གསུངས་ཏེ། དེ་ཉིད་ལས། ཆོས་རྣམས་ལ་རྣམ་པར་
དག་པའི་དམིགས་པ་གང་ཡིན་པ་དེ་ནི་དོན་དམ་པ་ཡིན་པར་ཡོངས་སུ་བསྟན་ལ་གཞན་གྱི་དབང་གི་
མཚན་ཉིད་དེ། རྣམ་པར་དག་པའི་དམིགས་པ་མ་ཡིན་པས་དེའི་ཕྱིར་དོན་དམ་པ་ངོ་བོ་ཉིད་མེད་པ་
ཞེས་བྱའོ། །ཞེས་གསུངས་པའི་ཕྱིར། གཞན་དབང་རྣམ་དག་གི་དམིགས་པ་ཡང་མ་ཡིན་ཏེ། དེ་ལ་
དམིགས་ཏེ་བསྒོམས་པས་ཤེས་སྒྲིབ་དག་པར་བྱེད་མི་ནུས་པའི་ཕྱིར། འོ་ན་ཀུན་བཏགས་ཀྱང་དོན་
དམ་པ་ངོ་བོ་ཉིད་མེད་པར་འཆད་རིགས་པར་ཐལ་ལོ་ཞེ་ན། མི་འདྲ་སྟེ། གཞན་དབང་ངོ་བོ་དང་ཁྱད་
པར་དུ་ཀུན་བཏགས་པའི་ཀུན་བཏགས་ཀྱིས་སྟོང་པ་ལ་དམིགས་ནས་བསྒོམས་པས་ཤེས་སྒྲིབ་དག་
པར་འགྱུར་བ་ཤེས་པ་ན། གཞན་དབང་ལ་ཡང་དམིགས་དགོས་པས་དེ་རྣམ་དག་གི་དམིགས་པ་
ཡིན་ནམ་སྙམ་པའི་དོགས་པ་སྐྱེ་ལ། ཀུན་བཏགས་ལ་དེ་འདྲའི་དོགས་པ་མེད་པའི་ཕྱིར། དོགས་པ་
དེའི་སྐྱོན་ཡང་མེད་དེ། སྒྲ་མི་རྟག་པར་ངེས་པས་སྒྲ་རྟག་འཛིན་བཟློག་ཀྱང་སྒྲ་ལ་དམིགས་པས་དེ་མི་
བཟློག་པ་ལྟ་བུ་ཡིན་པའི་ཕྱིར། རྟགས་གསུམ་པ་ཡོངས་གྲུབ་ཆོས་བདག་རྣམ་པར་བཀག་ཙམ་ཡིན་
པ་དེ་དོན་དམ་པ་ངོ་བོ་ཉིད་མེད་པའི་དོན་ཡིན་པ་དེར་ཐལ། དགོངས་འགྲེལ་ལས། གཞན་ཡང་ཆོས་
རྣམས་ཀྱི་ཡོངས་སུ་གྲུབ་པའི་མཚན་ཉིད་གང་ཡིན་པ་དེ་ཡང་དོན་དམ་པ་ངོ་བོ་ཉིད་མེད་པ་ཉིད་ཅེས་
བྱའོ༑ ༑དེ་ཅིའི་ཕྱིར་ཞེ་ན། དོན་དམ་ཡང་དག་འཕགས། ཆོས་རྣམས་ཀྱི་ཆོས་བདག་མེད་པ་གང་ཡིན
པ་དེ་ནི་དེ་དག་གི་ངོ་བོ་ཉིད་མེད་པ་ཉིད་ཅེས་བྱ་སྟེ། དེ་ནི་དོན་དམ་པ་ཡིན་ལ་དོན་དམ་པ་ནི་ཆོས་



མཐའ་དཔྱོད་སྨད་ཆ།
ངོ་བོ་ཉིད་གསུམ་གྱི་ངོ་བོ་ངོས་བཟུང་བ།
(253)
ཐམས་ཅད་ཀྱི་ངོ་བོ་ཉིད་མེད་པ་ཉིད་ཀྱིས་རབ་ཏུ་ཕྱེ་བ་ཡིན་པས་དེའི་ཕྱིར་དོན་དམ་པ་ངོ་བོ་ཉིད་མེད་
པ་ཉིད་ཅེས་བྱའོ། །ཞེས་གསུངས་པའི་ཕྱིར། མདོ་འདིས་གང་ཟག་གི་བདག་མེད་ཡོངས་གྲུབ་ཡིན་
པ་བཀག་པ་ཡིན་ཏེ། ཡོངས་གྲུབ་ཡིན་ན་ཆོས་བདག་བཀག་པའི་དེ་བཞིན་ཉིད་ཡིན་པས་ཁྱབ་པར་
བསྟན་པའི་ཕྱིར། ཁོ་ན་རེ། གང་ཟག་གི་བདག་མེད་ཡོངས་གྲུབ་ཡིན་པར་ཐལ། གང་ཟག་བདག་
མེད་ཀྱི་དབང་དུ་བྱས་པའི་ཡོངས་གྲུབ་ཡིན་པའི་ཕྱིར་ཟེར་ན། འོ་ན། དེ་སྟོང་ཉིད་ཡིན་པར་ཐལ།
གང་ཟག་གི་བདག་བཀག་པའི་སྟོང་ཉིད་ཡིན་པའི་ཕྱིར། ཁྱབ་པ་ཁས།།
། གསུམ་པ་ངོ་བོ་ཉིད་གསུམ་གྱི་ངོ་བོ་བཟུང་བ་ལ་གཉིས། མཚན་ཉིད་གསུམ་གྱི་རྣམ་
གཞག་སྤྱིར་བསྟན་པ་དང་། གཞི་ལ་སྦྱར་ནས་ངོས་བཟུང་བའོ། །དང་པོ་ལ་གཉིས། གཞན་ལུགས་
དགག་པ་དང་། རང་ལུགས་བཞག་པའོ། དང་པོ་ནི། ཁ་ཅིག་ན་རེ། མཚན་ཉིད་གསུམ་པོ་གང་རུང་
གང་ཞིག །ཐ་སྙད་དུ་ཡོད་པ་ཀུན་བཏགས་ཀྱི་མཚན་ཉིད། རྒྱུ་རྐྱེན་ལས་བྱུང་བ་གཞན་དབང་གི་
མཚན་ཉིད། བདག་འཛིན་གཉིས་ཀྱིས་ཀུན་བཏགས་པ་ལྟར་གྱིས་སྟོང་པའི་དེ་བཞིན་ཉིད། ཡོངས་
གྲུབ་ཀྱི་མཚན་ཉིད་ཅེས་ཟེར། དང་པོ་མི་འཐད་དེ། བདག་གཉིས་ཀུན་བཏགས་ཡིན་པ་གང་ཞིག །
ཐ་སྙད་དུ་མེད་པའི་ཕྱིར། གཉིས་པ་དེར་ཐལ། ཐ་སྙད་དུ་ཡོད་པས་གོ་ཆོད་པ་ནང་པའི་གྲུབ་མཐའ་
སྨྲ་བ་མཐའ་དག་གི་སྤྱི་སྐད་ཡིན་པའི་ཕྱིར་ཏེ། ཀུན་རྫོབ་ཏུ་ཡོད་ན་ཡོད་དགོས་པའི་ཕྱིར་ཏེ། ཀུན་རྫོབ་
ཏུ་ཡོད་མེད་དཔྱོད་པའི་ཀུན་རྫོབ་དེ། བློ་དོན་མཐུན་ལ་བྱེད་པའི་ཕྱིར། དེ་མི་བྱེད་ན། ལོག་ཤེས་ཤིག་
ལ་བྱེད་དགོས་ཤིང་དེ་མི་འཐད་པའི་ཕྱིར། དེ་མི་འཐད་པ་རྟགས་མ་གྲུབ་ན། འོ་ན་དེ་དང་དེ་ཀུན་རྫོབ་
བདེན་པ་ཞེས་པའི་ཀུན་རྫོབ་དོན་གཅིག་པར་ཐལ། མ་གྲུབ་པ་དེའི་ཕྱིར། འདོད་ན། དོན་དམ་དུ་ཡོད་
མེད་དཔྱོད་པའི་དོན་དམ་དང་དོན་དམ་བདེན་པར་ཞེས་པའི་དོན་དམ་དོན་གཅིག་པར་ཐལ། འདོད་
པ་དེའི་ཕྱིར། འདོད་ན་གཞན་དབང་རྣམ་དག་གི་ཡུལ་དུ་གྲུབ་པར་ཐལ། དེ་དོན་དམ་པར་གྲུབ་པའི་



(254)
ངོ་བོ་ཉིད་གསུམ་གྱི་ངོ་བོ་ངོས་བཟུང་བ།
མཐའ་དབྱོད་སྨད་ཆ།
ཕྱིར། ཁྱབ་པ་དངོས། གཞན་དབང་གི་མཚན་ཉིད་འཇོག་ཚུལ་ཡང་མི་འཐད་པར་ཐལ། ཧ་ཅང་
སྦོམས་པའི་སྐྱོན་ཡོད་པའི་ཕྱིར། ཡོངས་གྲུབ་ཀྱི་མཚན་ཉིད་འཇོག་ཚུལ་ཡང་མི་འཐད་པར་ཐལ།
གང་ཟག་གི་བདག་མེད་ཡོངས་གྲུབ་མ་ཡིན་པའི་ཕྱིར། དེར་ཐལ། དེ་ལ་དམིགས་ནས་བསྒོམས་
པས་ཤེས་སྒྲིབ་དག་པར་བྱེད་མི་ནུས་པའི་ཕྱིར། ཤེས་སྒྲིབ་སྤངས་པའི་ཐེག་དམན་དགྲ་བཅོམ་མེད་
པའི་ཕྱིར། གཉིས་པ་རང་ལུགས་བཞག་པ་ནི། རྟོག་པའི་དབང་གིས་བཞག་ཙམ་ཀུན་བཏགས་ཀྱི་
མཚན་ཉིད། དབྱེ་ན། རྣམ་གྲངས་པའི་ཀུན་བཏགས་དང་མཚན་ཉིད་ཡོངས་སུ་ཆད་པའི་ཀུན་
བཏགས་གཉིས། དང་པོ་སྤྱི་མཚན་ཐམས་ཅད་དང་། གཉིས་པ་གཞི་མ་གྲུབ་པ་ཐམས་ཅད་དོ། །
རང་གི་རྒྱུའི་དབང་གིས་སྐྱེས་པ་གཞན་དབང་གི་མཚན་ཉིད། དབྱེ་ན། དག་པའི་གཞན་དབང་།
མ་དག་པའི་གཞན་དབང་གཉིས། དང་པོ་ནི་དག་པའི་སྣོད་བཅུད་དང་། གཉིས་པ་ནི་མ་དག་པའི་
སྣོད་བཅུད་དོ། །རང་ཉིད་ལ་དམིགས་ནས་བསྒོམས་པས་ཤེས་སྒྲིབ་དག་པར་འགྱུར་བའི་དམིགས་པ་
མཐར་ཐུག་ཡོངས་གྲུབ་ཀྱི་མཚན་ཉིད། སྒྲས་བརྗོད་རིགས་ཀྱི་སྒོ་ནས་དབྱེ་ན། འགྱུར་མེད་ཡོངས་
གྲུབ་དང་། ཕྱིན་ཅི་མ་ལོག་པའི་ཡོངས་གྲུབ་གཉིས། དང་པོ་དང་ཡོངས་གྲུབ་དང་ཆོས་ཉིད་དང་དོན་
དམ་བདེན་པ་རྣམས་དོན་གཅིག །གཉིས་པ་ནི། འཕགས་པའི་མཉམ་གཞག་ཡེ་ཤེས་ལྟ་བུ་དེ་ཡོངས་
གྲུབ་བཏགས་པ་བ་དང་། གཞན་དབང་མཚན་ཉིད་པ་ཡིན། ཁ་ཅིག །སྟོང་ཐུན་གྱི་གསུང་ཟིན་ཙམ་
ལ་བརྟེན་ནས་འགོག་བདེན་ཡོངས་གྲུབ་དང་དོན་དམ་པར་འདོད་པ་ནི་མི་འཐད་དེ། ལུགས་འདི་ལ་
དོན་དམ་བདེན་པ་ཡིན་ན་དེ་བཞིན་ཉིད་དང་ཆོས་ཉིད་ཡིན་པས་ཁྱབ་པ་གང་ཞིག །དེ་དེ་བཞིན་
སོགས་མ་ཡིན་པའི་ཕྱིར་ཏེ། ཤེས་སྒྲིབ་ཟད་པར་སྤངས་པའི་སྤངས་པ་དེ་དེ་བཞིན་ཉིད་སོགས་མ་
ཡིན་པའི་ཕྱིར་ཏེ། དེ་ས་བཅུའི་མཉམ་གཞག་ཡེ་ཤེས་ཀྱི་གཞལ་བྱ་མ་ཡིན་པའི་ཕྱིར་ཏེ། དེ་སངས་
རྒྱས་ནང་ཕན་ཚུན་ཁོ་ནའི་མངོན་སུམ་གྱི་སྤྱོད་ཡུལ་ཡིན་པའི་ཕྱིར་ཏེ། ཡེ་ཤེས་ཆོས་སྐུ་དེ་ཡིན་པ་གང་



མཐའ་དཔྱོད་སྨད་ཆ།
ངོ་བོ་ཉིད་གསུམ་གྱི་ངོ་བོ་ངོས་བཟུང་བ།
(255)
ཞིག །རྒྱུ་མཚན་མཚུངས་པའི་ཕྱིར།།
། གཉིས་པ་གཞི་ལ་སྦྱར་ནས་ངོས་བཟུ ང་པ་ལ་གཉིས། འདུ ས་བྱས་ལ་སྦྱར་ནས་ངོས་
བཟུང་བ་དང་། འདུས་མ་བྱས་ལ་སྦྱར་ནས་ངོས་བཟུང་བའོ། །དང་པོ་ལ་གསུམ། གཞན་ལུགས་
དགག་པ་དང་། རང་ལུགས་བཞག་པ། རྩོད་པ་སྤོང་བའོ། །དང་པོ་ནི། ཁ་ཅིག་གཟུགས་མི་རྟག་པ་
གཟུགས་ཀྱི་གཞན་དབང་ཡིན་ཟེར་ན། འོ་ན་ཤེས་བྱ་ཆོས་ཅན། གཟུགས་མི་རྟག་པ་གཟུགས་ཀྱི་
ཡོངས་གྲུབ་ཀྱི་སྟོང་གཞི་ཆོས་ཅན་ཡིན་པར་ཐལ། དམ་བཅའ་དེའི་ཕྱིར། འདོད་ན། གཟུགས་
གཟུགས་ཀྱི་མི་རྟག་པའི་ཡོངས་གྲུབ་ཀྱི་སྟོང་གཞི་ཆོས་ཅན་ཡིན་པར་ཐལ་ལོ། །འདོད་ན། གཟུགས་
ཆོས་ཅན། ཁྱོད་ཚད་མས་གྲུབ་པའི་གང་ཟག་ཡིན་ན། གཟུགས་མི་རྟག་པ་ཚད་མས་གྲུབ་པའི་གང་
ཟག་ཡིན་དགོས་པར་ཐལ་ལོ། །འདོད་ན་སླ། ཁོ་ན་རེ། གཟུགས་མི་རྟག་པ་ཆོས་ཅན། གཟུགས་ཀྱི་
གཞན་དབང་ཡིན་པར་ཐལ། གཟུགས་ཀྱི་དངོས་པོ་ཡིན་པའི་ཕྱིར་ཟེར་བ་ནི་ཟེར་རྒྱུས་ཕོངས་པའོ།།
ཁ་ཅིག །གཟུགས་འཛིན་རྟོག་པ་གཟུགས་ཀྱི་གཞན་དབང་ཡིན་ཟེར། མི་འཐད་དེ། དེ་གཟུགས་དང་
རྫས་ཐ་དད་ཡིན་པའི་ཕྱིར་ཏེ། དེ་གཟུགས་ཀྱི་འབྲས་བུ་ཡིན་པའི་ཕྱིར་ཏེ། དེ་གཟུགས་འཛིན་ཚད་
མའི་འབྲས་བུ་གང་ཞིག །གཟུགས་དང་གཟུགས་འཛིན་ཚད་མ་ལྷན་ཅིག་དམིགས་ངེས་ཡིན་པའི་
ཕྱིར༑ དང་པོ་དེར་ཐལ། དེ་གཟུགས་ལ་དཔྱད་ཤེས་ཡིན་པའི་ཕྱིར་ཏེ། གཟུགས་ལ་རྟོག་པ་དཔྱད་
ཤེས་ཤིག་ཡོད་པའི་ཕྱིར། རྟགས་གཉིས་པ་དེར་ཐལ། རྣམ་འགྲེལ་ལས། ངེས་པར་བློ་དང་ལྷན་ཅིག་
ཏུ༑ ༑ཅིག་ཅར་དུ་ནི་མྱོང་འགྱུར་བའི། །ཡུལ་ནི་དེ་ལས་གཞན་ཉིད་དུ། །རྣམ་གང་གིས་ནི་འགྲུབ་པར་
འགྱུར། །ཞེས་དང་། རྣམ་ངེས་ལས། ལྷན་ཅིག་དམིགས་པ་ངེས་པའི་ཕྱིར། །སྔོ་དང་དེ་བློ་གཞན་མ་
ཡིན༑ ༑ཞེས་གསུངས་པའི་ཕྱིར། དེས་ནི་གཟུགས་འཛིན་ཡིད་མངོན་གཟུགས་ཀྱི་གཞན་དབང་ཡིན་
ཟེར་བའང་ཁེགས་ཏེ། དེ་ཡང་གཟུགས་དང་རྫས་གཞན་དུ་བྱ་དགོས་པའི་ཕྱིར། ཁ་ཅིག །གཟུགས་



(256)
ངོ་བོ་ཉིད་གསུམ་གྱི་ངོ་བོ་ངོས་བཟུང་བ།
མཐའ་དཔྱོད་སྨད་ཆ།
གཟུགས་འཛིན་རྟོག་པའི་ཞེན་ཡུལ་དོན་དམ་པར་མ་གྲུབ་པ་གཟུགས་ཀྱི་ཡོངས་གྲུབ་ཡིན་ཟེར་ན། མི་
འཐད་དེ། དེ་དེའི་ཡུལ་དུ་དོན་དམ་པར་མེད་པ་དེ་དེ་མ་ཡིན་པའི་ཕྱིར་ཏེ། མདོ་སྡེ་པས་དེ་ལྟར་རྟོགས་
པའི་ཕྱིར། དེར་ཐལ། མདོ་སྡེ་པས། གཟུགས་གཟུགས་ཞེས་པའི་སྒྲའི་བརྗོད་བྱར་དེར་མ་གྲུབ་པ་
རྟོགས་པའི་ཕྱིར། དེར་ཐལ། མདོ་སྡེ་པས། དེ་ལྟར་དོན་དམ་པར་མ་གྲུབ་པར་ཁས་ལེན་པ་གང་
ཞིག ༑མདོ་སྡེ་པས་དེ་ལྟར་ཁས་བླངས་ན། དེས་དེ་རྟོགས་དགོས་པའི་ཕྱིར། དང་པོ་དེར་ཐལ།
དེས་བརྗོད་བྱེད་སྒྲའི་རྗོད་བྱ་དོན་དམ་པར་གྲུབ་ན། དངོས་པོ་མ་ཡིན་པས་ཁྱབ་པ་ཁས་ལེན་པའི་
ཕྱིར༑ དེར་ཐལ། དེས་དོན་དམ་པར་རྗོད་བྱེད་སྒྲའི་བརྗོད་བྱ་ཡིན་ན་དངོས་པོ་མ་ཡིན་པའི་ཁྱབ་པ་
ཁས་ལེན་པའི་ཕྱིར་ཏེ། དེས་བརྗོད་བྱ་ཉིད་ཕྱིར་དེ་དངོས་མིན། །དབང་སོགས་འབྲས་བཅས་ཉིད་
ཕྱིར་རོ། །ཞེས་པའི་གཞུང་རང་གཞུང་དུ་ཁས་ལེན་པའི་ཕྱིར། ཡང་ཁ་ཅིག །གཟུགས་ཀྱི་གཞན་དབང་
ཡིན་ན། གཟུགས་ཡིན་པས་ཁྱབ་ཟེར་བ་མི་འཐད་དེ། གཟུགས་འཛིན་ཚད་མ་གཟུགས་ཀྱི་གཞན་
དབང་ཡིན་པའི་ཕྱིར་ཏེ། གཟུགས་འཛིན་ཚད་མའི་སྟོང་ཉིད་གཟུགས་ཀྱི་སྟོང་ཉིད་ཡིན་པའི་ཕྱིར་ཏེ།
གཟུགས་ཀྱི་སྟོང་ཉིད། གཟུགས་འཛིན་ཚད་མའི་སྟོང་ཉིད། གཟུགས་འཛིན་ཚད་མ་མྱོང་བྱེད་ཀྱི་རང་
རིག་གི་སྟོང་ཉིད། གཟུགས་འཛིན་དབང་པོའི་མངོན་སུམ་གྱི་སྟོང་ཉིད་རྣམས་ཡིན་ཁྱབ་མཉམ་ཡིན་
པའི་ཕྱིར་ཏེ། ཐར་ལམ་གསལ་བྱེད་ལས། དེ་ཕྱིར་གཉིས་སྟོང་གང་ཡིན་པ། །དེ་ནི་དེ་ཡིའང་དེ་ཉིད་
ཡིན་༑ ༑ཞེས་པའི་གཞུང་དོན་བཤད་པ་ལས་གྲུབ་པའི་ཕྱིར། ཁ་ཅིག །བསྟན་བཅོས་ལས། དེ་ལ་ཆོས་
ཀྱི་བདག་འཛིན་ཟད་ན་གང་ཟག་གི་བདག་འཛིན་ལྡོག་ཀྱང་། ཆོས་ཀྱི་བདག་འཛིན་མ་ཟད་ན་གང་
ཟག་གི་བདག་འཛིན་མི་ལྡོག་པ་མ་ཡིན་པས་འཁོར་བའི་གཞི་མཐར་ཐུག་པ་མ་ལོག་ཀྱང་འཁོར་བ་
ལས་གྲོལ་བ་མི་འགལ་ལོ། །ཞེས་གསུངས་པ་ལ་བརྟེན་ནས། གཟུགས་གཟུགས་འཛིན་རྟོག་པའི་
ཞེན་གཞིར་རང་གི་མཚན་ཉིད་ཀྱིས་གྲུབ་པར་འཛིན་པའི་མ་རིག་པ་འཁོར་བའི་རྩ་བ་ཡིན་གསུངས་



མཐའ་དཔྱོད་སྨད་ཆ།
ངོ་བོ་ཉིད་གསུམ་གྱི་ངོ་བོ་ངོས་བཟུང་བ།
(257)
པ་མི་འཐད་དེ། འཁོར་བ་ཟད་པར་སྤངས་པའི་དགྲ་བཅོམ་པའི་རྒྱུད་ལ་དེ་དག་འབྱུང་བའི་ཕྱིར་དང་།
ལུང་གི་དོན་འཁོར་བའི་རྩ་བར་གྱུར་པའི་གང་ཟག་གི་བདག་འཛིན་གྱི་རྩ་བ་ཡིན་པ་ལ་དགོངས་པའི་
ཕྱིར༑ ཡང་ཁ་ཅིག །གཟུང་འཛིན་རྫས་གཞན་དུ་འཛིན་པའི་ཆོས་ཀྱི་བདག་འཛིན་གྱི་བག་ཆགས་
ཤེས་སྒྲིབ་ཡིན་གྱི། དེ་འདྲའི་ཆོས་ཀྱི་བདག་འཛིན་ཤེས་སྒྲིབ་མ་ཡིན་ཏེ། དེ་རང་རྒྱལ་དགྲ་བཅོམ་པས་
སྤངས་པའི་ཕྱིར། དེ་མ་སྤང་ན་རང་རྒྱལ་དགྲ་བཅོམ་གྱིས་གང་ཟག་གི་བདག་འཛིན་ལས་ཕྲ་བའི་
སྤང་བྱ་སྤང་བ་མེད་དགོས། དེ་མེད་ན་དེ་ཐེག་པ་འབྲིང་པོའི་དགྲ་བཅོམ་དུ་གསུངས་པ་མི་འཐད་པའི་
ཕྱིར་ཞེ་ན། དེ་མི་རིགས་པར་ཐལ། རང་རྒྱལ་དགྲ་བཅོམ་གྱིས་གཟུང་འཛིན་རྫས་གཞན་གྱིས་སྟོང་
བའི་སྟོང་ཉིད་མ་རྟོགས་པའི་ཕྱིར་ཏེ། ཐར་ལམ་གསལ་བྱེད་ལས། ཉན་ཐོས་དང་། རང་སངས་རྒྱས་
རྣམས་ཀྱི་སྤྱོད་ཡུལ་དུ་མ་གྱུར་པའི་གཉིས་སྟོང་གི་དེ་ཁོ་ན་ཉིད་ནི་ཟབ་མོ་ཡིན་ལ་ཞེས་གསུངས་པའི་
ཕྱིར་དང་། ཆོས་ཀྱི་བདག་འཛིན་སྤང་བྱའི་གཙོ་བོ་དང་། ཆོས་ཀྱི་བདག་མེད་བསྒོམ་བྱའི་གཙོ་བོར་
བྱེད་པའི་རང་རྒྱལ་སློབ་པ་མེད་པའི་ཕྱིར། ཕྱི་མ་དེར་ཐལ། རང་རྒྱལ་གྱི་སྒོམ་ལམ་རྡོ་རྗེ་ལྟ་བུའི་ཏིང་
ངེ་འཛིན་གྱིས་ཆོས་ཀྱིས་བདག་འཛིན་གྱི་དངོས་གཉེན་མི་བྱེད་པའི་ཕྱིར་དང་། ཆོས་ཀྱི་བདག་མེད་
མངོན་སུམ་དུ་རྟོགས་པའི་རྣམ་མཁྱེན་རང་རྒྱལ་གྱི་རྟོགས་རིགས་སུ་མི་གནས་པའི་ཕྱིར། རྟགས་
གཉིས་ཀ་དེར་ཐལ། ས་བཅུ་རྒྱུན་མཐའི་བར་ཆད་མེད་ལམ་གྱིས་ཆོས་ཀྱི་བདག་འཛིན་གྱི་དངོས་
གཉེན་བྱེད་པ་གང་ཞིག །ཐེག་ཆེན་སློབ་པ་རྣམས་ཀྱིས་ཆོས་ཀྱི་བདག་མེད་བསྒོམ་བྱའི་གཙོ་བོར་བྱེད་
པའི་ཕྱིར། དེ་ལྟར་ནའང་རང་རྒྱལ་སློབ་པ་ཐེག་པ་འབྲིང་པོའི་གང་ཟག་མ་ཡིན་པའི་སྐྱོན་མེད་དེ།
རང་རྒྱལ་ཉན་ཐོས་ལས་དབང་པོ་རྣོ་བས་སྒྲ་མེད་དུ་ཆོས་སྟོན་པ་དང་། སྲིད་པ་ཐ་མ་པའི་ཚེ་སློབ་
དཔོན་གཞན་ལ་མ་ལྟོས་པར་དགྲ་བཅོམ་པའི་གོ་འཕང་མངོན་དུ་བྱེད་པ་སོགས་ཁྱད་ཆོས་དུ་མ་དང་
ལྡན་པའི་ཕྱིར། འོ་ན། ཕར་ཕྱིན་རྣམ་བཤད་སོགས་སུ། སེམས་ཙམ་པ་དང་རང་རྒྱལ་ལྟ་བ་མཚུངས་



(258)
ངོ་བོ་ཉིད་གསུམ་གྱི་ངོ་བོ་ངོས་བཟུང་བ།
མཐའ་དབྱོད་སྨད་ཆ།
པར་བཤད་པ་དང་འགལ་ལོ་ཞེ་ན། སྐྱོན་མེད་དེ། རང་རྒྱུད་པའི་སྐབས་སུ་དེ་ལྟར་ཡིན་ཀྱང་། སེམས་
ཙམ་པ་རང་སྐད་ལ་ཉན་རང་གཉིས་སློབ་ལམ་གྱི་དུས་སུ་གང་ཟག་གི་བདག་འཛིན་སྤང་བྱའི་གཙོ་བོ་
དང་། གང་ཟག་གི་བདག་མེད་བསྒོམ་བྱའི་གཙོ་བོ་བྱེད་པ་འདྲ་ཞིང༌། དགྲ་བཅོམ་པའི་ཚེ་གང་ཟག་
གི་བདག་འཛིན་ཙམ་སྤངས་པའི་མྱང་འདས་ཐོབ་པ་འདྲ་བའི་ཕྱིར། འོ་ན། ཉན་ཐོས་དགྲ་བཅོམ་རང་
རྒྱལ་ལམ་དུ་འཇུས་པ་མེད་པར་ཐལ་ལོ་ཞེ་ན། དེ་ནི་སེམས་ཐག་པ་ནས་འདོད་དོ། །དེ་ལ་ཁོ་ན་རེ།
རང་རྒྱལ་འཕགས་པས་ཆོས་ཀྱི་བདག་མེད་རྟོགས་པར་ཐལ། ཆོས་ཀྱི་བདག་མེད་རྟོགས་པའི་ཐེག་
དམན་འཕགས་པ་ཡོད་པའི་ཕྱིར། དེར་ཐལ། ཐེག་དམན་གྱི་སྡེ་སྣོད་ལས་ཆོས་ཀྱི་བདག་མེད་བསྟན་
པའི་ཕྱིར་ཏེ། སྲིད་པ་འཕོ་བའི་མདོ་ལས་བསྟན། དོན་གྱི་སྡེ་ཚན་གྱི་མདོས་བསྟན། བསྡུམས་བྱེད་ཀ་
ཏའི་བུ་ལས་བརྩམས་པའི་མདོ་ལས་ཀྱང་བསྟན་པའི་ཕྱིར། རྟགས་གསུམ་ཀ་དེར་ཐལ། མདོ་དང་པོ་
ལས༑ མིང་ནི་གང་དང་གང་གིས་སུ། །ཆོས་རྣམས་གང་དང་གང་བརྗོད་པ། །དེ་ལ་དེ་ནི་ཡོད་མ་
ཡིན༑ ༑འདི་ནི་ཆོས་རྣམས་ཆོས་ཉིད་དོ། །ཞེས་པ་དང་། གཉིས་པ་ལས། འཇིག་རྟེན་དག་ན་ཀུན་
རྫོབ་གང་ཅི་ཡོད། །དེ་ཀུན་ཐུབ་པའི་ཞལ་གྱིས་མི་བཞེས་ཏེ། །གཟིགས་དང་གསན་ལ་བཞེད་པ་མི་
མཛད་པས། །དེ་ནི་ཞལ་གྱིས་མི་བཞེས་གང་གིས་འཛིན། །ཞེས་དང་། གསུམ་པ་ལས། འདི་ན་དགེ་
སློང་བསྡུམས་བྱེད་ནི། །ས་ལ་བརྟེན་ཅིང་བསམ་གཏན་མི་བྱེད་དོ། །ཆུ་དང་མེ་དང་རླུང་དང་ནམ་
མཁའ་དང་། །རྣམ་ཤེས་ཅི་ཡང་མེད་པའི་སྐྱེ་མཆེད་དང་། །འདུ་ཤེས་འདུ་ཤེས་མེད་མིན་སྐྱེ་མཆེད་
དང༌༑ ༑འཇིག་རྟེན་འདི་དང་ཕ་རོལ་དང་། །ཉི་མ་དང་ནི་ཟླ་བ་དང་། །མཐོང་དང་ཐོས་དང་བྱེ་བྲག་
ཕྱེད་པ་དང་། །རྣམ་པར་ཤེས་དང་རྙེད་པ་བཙལ་བ་དང༌། ཡིད་ཀྱིས་རྗེས་སུ་བཏགས་དང་རྗེས་སུ་
བཅད། །དེ་དག་ལ་བརྟེན་བསམ་གཏན་མི་བྱེད་དོ། །ཞེས་གསུངས་པ་རྣམས་ཀྱིས་ཆོས་ཀྱི་བདག་མེད་
བསྟན་པའི་ཕྱིར་རོ། ལུང་དེ་གསུམ་གྱིས་གཟུགས་གཟུགས་འཛིན་རྟོག་པའི་ཞེན་གཞིའམ། གཟུགས་



མཐའ་དཔྱོད་སྨད་ཆ།
ངོ་བོ་ཉིད་གསུམ་གྱི་ངོ་བོ་ངོས་བཟུང་བ།
(259)
ཞེས་པའི་སྒྲ་འཇུག་པའི་འཇུག་གཞིར་རང་གི་མཚན་ཉིད་ཀྱིས་མ་གྲུབ་པར་བསྟན་པའི་ཕྱིར། དང་
པོའི་བསྟན་ཚུལ་སླ། ཕྱི་མ་དེར་ཐལ། མདོ་བར་པས་གཟུགས་གཟུགས་འཛིན་རྟོག་པའི་ཞེན་གཞིར་
རང་གི་མཚན་ཉིད་ཀྱིས་གྲུབ་པར་འཛིན་པའི་བློ་ཀུན་རྫོབ་པས་བཟུང་བ་ལྟར་དུ་ཐུབ་པའི་ཞལ་གྱིས་
མི་བཞེས་པ་བསྟན། མདོ་ཐ་མས། ས་ལ་སོགས་པ་སྲ་བ་ལ་སོགས་པའི་མིང་འཇུག་པའི་འཇུག་
གཞིར་རང་གི་མཚན་ཉིད་ཀྱིས་གྲུབ་པར་འཛིན་པའི་བློ་ཀུན་རྫོབ་པ་དངོས་པོ་ལ་སྒྲོ་འདོགས་པའི་སྒྲོ་
འདོགས་སུ་གསུངས་པའི་ཕྱིར་ཞེ་ན། འོ་ན་ཤེས་བྱ་ཆོས་ཅན། མདོ་ཚན་གསུམ་པོ་དེའི་ཆེད་དུ་བྱ་བའི་
གདུལ་བྱ་ཉན་ཐོས་ཀྱི་རིགས་ཅན་ཡོད་པར་ཐལ །མདོ་གསུམ་པོ་དེ་ཐེག་དམན་གྱི་མདོ་ཡིན་པའི་
ཕྱིར༑ མ་གྲུབ་ན་སོང་། དེར་ཐལ། དེ་གསུམ་གྱིས་ཆོས་ཀྱི་བདག་མེད་བསྟན་ན། ཐེག་དམན་གྱི་སྡེ་
སྣོད་ལས་ཆོས་ཀྱི་བདག་མེད་བསྟན་པས་ཁྱབ་པའི་ཕྱིར། རྟགས་ཁས། འདོད་ན། མདོ་ཚན་གསུམ་
པོ་དེ་རང་གི་ཆེད་དུ་བྱ་བའི་གདུལ་བྱ་ཉན་ཐོས་ཀྱི་རིགས་ཅན་ལ་གཙོ་བོར་གསུངས་བར་ཐལ་ལོ། །
འདོད་ན། ཆོས་ཀྱི་བདག་མེད་རྟོགས་པའི་ཉན་ཐོས་ཡོད་པར་ཐལ་ལོ། ཁོ་ན་རེ། ཆོས་ཀྱི་བདག་མེད་
རྟོགས་པའི་ཉན་ཐོས་རིགས་ངེས་མེད་ཀྱང༌། དེ་རྟོགས་པའི་ཐེག་དམན་གྱི་གང་ཟག་ཡོད་དེ།
དེ་རྟོགས་པའི་བྱང་སེམས་ཚོགས་ལམ་པ་ཐེག་དམན་ལམ་དུ་ཞུགས་པ་ཡོད་པའི་ཕྱིར། དེར་ཐལ།
དེ་ཡོད་པར་ངོ་བོ་ཉིད་མེད་པར་སྨྲ་བས་འདོད་པ་གང་ཞིག །དེ་ལུགས་འདི་ལའང་འདྲ་བའི་ཕྱིར་ཞེ་
ན༑ མི་འཐད་པར་ཐལ། སྒྲུབ་བྱེད་རྣམས་དཔྱད་གཞི་ཆེ་ཙམ་ཡིན་ཡང་ཁྱེད་རང་ལ་ནང་འགལ་བའི་
ཕྱིར་ཏེ། མདོ་ཚན་གསུམ་པོ་དེའི་ཆེད་དུ་བྱ་བའི་གདུལ་བྱར་གྱུར་པའི་ཉན་རང་གི་རིགས་ཅན་ཡོད་ན་
ཆོས་ཀྱི་བདག་མེད་རྟོགས་པའི་ཉན་རང་རིགས་ངེས་ཀྱི་གང་ཟག་ཡོད་དགོས་པའི་ཕྱིར་ཏེ། མདོ་
གསུམ་པོ་དེས་ཆོས་ཀྱི་བདག་མེད་བསྟན་བྱའི་གཙོ་བོར་བྱས་ནས་བསྟན་པའི་ཕྱིར། ཁོ་ན་རེ། འོ་ན།
མདོ་ཚན་གསུམ་པོ་དེ་ཐེག་ཆེན་གྱི་མདོ་ཡིན་པར་ཐལ། མདོ་ལ་ཐེག་པ་ཆེ་ཆུང་གི་མདོ་གཉིས་སུ་ངེས་



(260)
ངོ་བོ་ཉིད་གསུམ་གྱི་ངོ་བོ་ངོས་བཟུང་བ།
མཐའ་དཔྱོད་སྨད་ཆ།
，
པ་གང་ཞིག །དེ་རྣམས་ཐེག་དམན་གྱི་མདོ་མ་ཡིན་པའི་ཕྱིར། རྟགས་ཁས། འདོད་ན། དེ་གསུམ་
ཉན་ཐོས་སྡེ་པ་ལ་གྲགས་ཤིང་གྲུབ་པའི་མདོ་མ་ཡིན་པར་ཐལ་ལོ། །ཡང་ཁོ་ན་རེ། སྲིད་པ་འཕོ་བའི་
མདོ༑ དོན་གྱི་སྡེ་ཚན་གྱི་མདོ། ལུང་ཕྲན་ཚེགས་གསུམ་ཐེག་ཆེན་གྱི་མདོར་ཐལ། འདོད་པའི་ཕྱིར་ཞེ་
ན༑ ཐལ་འགྱུར་ཕྱི་མ་གཉིས་ལ་མ་ཁྱབ་སྟེ། གོང་གི་མདོ་ཚན་གསུམ་པོ་དེས་གཟུགས་སོགས་རྟོག་
པའི་ཞེན་ཡུལ་ཡིན་པའི་ཆ་དོན་དམ་པར་མ་གྲུབ་པར་བསྟན་པ་ཉན་ཐོས་སྡེ་པས་ཁས་ལེན་པས། དེ་
དག་ལ་གྲུབ་པའི་མདོར་གསུངས་ཀྱི། ཐེག་དམན་ཀྱི་མདོ་ཡིན་པའི་ཆ་ནས་དེ་དག་ལ་གྲུབ་པར་
འཆད་པ་མ་ཡིན་པའི་ཕྱིར་དང་། མདོ་དེ་ཐེག་དམན་གྱི་མདོ་ཡིན་པ་ལ་དེའི་ནང་ཚན་གྱི་ཐེག་ཆེན་གྱི་
མདོ་ཚིག་ཡོད་པ་ལ་འགལ་བ་མེད་པའི་ཕྱིར། མ་གྲུབ་ན་སོང་། མདོ་གསུམ་པོ་དེ་ཐེག་ཆེན་གྱི་མདོ་
ཡིན་པར་ཐལ། དེ་རྣམས་ཐེག་ཆེན་པ་ལ་གྲུབ་པའི་མདོ་ཡིན་པའི་ཕྱིར། འཁོར་གསུམ། ཡང་ན།
སྤྱིར་སྟོང་ཉིད་སྟོན་པའི་ཐེག་དམན་གྱི་མདོ་ཡོད་ཀྱང་། རང་གི་ཆེད་དུ་བྱ་བའི་གདུལ་བྱ་སྟོང་ཉིད་
བསྟན་བྱའི་གཙོ་བོར་བྱས་ནས་སྟོན་པའི་ཐེག་དམན་གྱི་མདོ་མེད་ཅེས་ཁས་བླང་བར་བྱའོ། ཁ་ཅིག།
གོང་དུ་དྲངས་པའི་མདོ་ཚན་གསུམ་པོ་དེ་ཐེག་པ་ཐུན་མོང་བའི་མདོ་ཡིན་པའི་སྒོ་ནས་ལན་འདེབས་
པ་མི་འཐད་དེ། དེ་གསུམ་གྱི་ཆེད་དུ་བྱ་བའི་གདུལ་བྱ་ཐེག་པ་ཆེ་ཆུང་གི་རིགས་ཅན་གཉིས་ཀ་བཞག་
ཏུ་མེད་པའི་ཕྱིར། ལུང་ཕྲན་ཚེགས་ཀྱི་དེ་འདྲ་མེད་པའི་ཕྱིར་ཏེ། ཁྱེད་རང་རྣམས་ཀྱིས་སྔ་མ་གཉིས་
ནི་ཐེག་པ་སོ་སོ་བ ཞེས་སོགས་ལ་འབྲུ་བསྣན་པ་དང་ཁས་བླངས་ནང་འགལ་ཡིན་པའི་ཕྱིར། གནད་
འདི་རྣམས་འཇོག་ཚུལ་དཀའ་བའི་རིགས་སུ་སྣང་བས་བློ་གྲོས་དང་ལྡན་པ་རྣམས་ཀྱིས་ཞིབ་ཏུ་དཔྱོད་
ཅིག །ཡང་ཁ་ཅིག །མདོ་སྡེ་པས་གཟུགས་གཟུགས་འཛིན་རྟོག་པའི་ཞེན་གཞིར་རང་གི་མཚན་ཉིད་
ཀྱིས་གྲུབ་པར་ཁས་མི་ལེན་ཏེ། མདོ་སྡེ་པས་དེ་དེར་དོན་དམ་པར་གྲུབ་པ་ཁས་མི་ལེན་པའི་ཕྱིར་ཏེ།
གཟུགས་གཟུགས་འཛིན་རྟོག་པའི་ཞེན་ཡུལ་དུ་དོན་དམ་པར་གྲུབ་པར་ཁས་མི་ལེན་པའི་ཕྱིར་ཞེ་ན།



མཐའ་དཔྱོད་སྨད་ཆ།
ངོ་བོ་ཉིད་གསུམ་གྱི་ངོ་བོ་ངོས་བཟུང་བ།
(261)
འདིར་མ་ཁྱབ་སྟེ། གཟུགས་གཟུགས་འཛིན་རྟོག་པའི་ཞེན་གཞིར་རང་གི་མཚན་ཉིད་ཀྱིས་མ་གྲུབ་
པའི་བཟློག་ཕྱོགས་ཀྱིས་གྲུབ་པའི་ཁས་ལེན་ཉན་ཐོས་སྡེ་པ་ལ་ཡོད་པའི་ཕྱིར་ཏེ། བསྟན་བཅོས་ལས།
དེའི་ཕྱིར་འདིའི་ལོག་ཕྱོགས་ཀྱི་ངོ་བོ་དང་ཁྱད་པར་དུ་མིང་གིས་བཏགས་པ་དེ་ལྟར་གཟུགས་སོགས་
རང་གི་མཚན་ཉིད་ཀྱིས་གྲུབ་པར་འཛིན་པའི་གྲུབ་མཐའི་ཁས་ལེན་ཀྱང་ཉན་ཐོས་སྡེ་པ་ལ་ཡོད་པའི་
ཕྱིར་རོ། །ཞེས་གསུངས་པའི་ཕྱིར། གཞན་ཡང་། རྟགས་སྔ་མ་དེར་ཐལ། བྱང་སར་འདི་ལུང་གིས་
འགོག་པ་ན། རང་གི་སྟོན་པའི་ལུང་གིས་བཀག་པས་སངས་རྒྱས་པ་གཅིག་ཡིན་པར་གྲུབ་ལ། ལུང་
ཡང་དགོངས་འགྲེལ་གྱི་ལུང་མ་དྲངས་པར། ཉན་ཐོས་སྡེ་པ་ལ་གྲུབ་པའི་སྔར་དྲངས་པ་གསུམ་གྱིས་
བཀག་པ་ལས་ན། རྣལ་འབྱོར་སྤྱོད་པ་བ་དང་ངོ་བོ་ཉིད་མེད་པར་སྨྲ་བའི་ཁྱད་པར་ལ་འགོག་པ་མ་
ཡིན་པའི་ཕྱིར་ཏེ། བསྟན་བཅོས་ལས། འདི་ལྟར་འདི་འགོག་པ་ན། བྱང་ས་ལས་ལུང་གིས་བཀག་
ཅིང་༑ གཞན་སྡེ་ལ་རང་གི་སྟོན་པའི་ལུང་གིས་འགོག་ཏུ་མི་རུང་བས་དགག་པའི་ཡུལ་ལ་རང་སྡེ་ཡང་
ཡོད་ལ། ངོ་བོ་ཉིད་མེད་པར་སྨྲ་བ་དང་། རྣལ་འབྱོར་སྤྱོད་པ་བའི་ཁྱད་པར་ལ་འགོག་པ་མ་ཡིན་པས་
ཉན་ཐོས་སྡེ་པའོ། །དེའི་ཕྱིར་དགོངས་འགྲེལ་གྱི་ལུང་མ་དྲངས་པར་དེ་དག་ལ་གྲུབ་པའི་ལུང་གསུམ་
གྱིས་བཀག་གོ །ཞེས་གསུངས་པའི་ཕྱིར། གཞན་ཡང་། མདོ་སྡེ་པས་གཟུགས་གཟུགས་འཛིན་རྟོག་
པའི་ཞེན་གཞིར་རང་གི་མཚན་ཉིད་ཀྱིས་གྲུབ་པར་ཁས་ལེན་པར་ཐལ། དེས་གཟུགས་གཟུགས་
འཛིན་རྟོག་པའི་ཞེན་གཞིར་དོན་དམ་པར་གྲུབ་པར་ཁས་ལེན་པའི་ཕྱིར། དེར་ཐལ། དེས་གཟུགས་
འཛིན་དབང་མངོན་ལ་གཟུགས་གཟུགས་འཛིན་རྟོག་པའི་ཞེན་གཞིར་དོན་དམ་པར་གྲུབ་པར་སྣང་བ་
སྣང་བོ་ལྟར་དུ་གྲུབ་པར་ཁས་ལེན་པའི་ཕྱིར། དེར་ཐལ། དེས་གཟུགས་འཛིན་དབང་མངོན་ལ་དེ་
ལྟར་སྣང་བར་ཁས་ལེན་པ་གང་ཞིག །དེས་གཟུགས་འཛིན་དབང་མངོན་མ་འཁྲུལ་བའི་ཤེས་པར་
ཁས་ལེན་པའི་ཕྱིར། དང་པོ་དེར་ཐལ། དེས་གཟུགས་འཛིན་དབང་མངོན་ལ་གཟུགས་མིང་དང་



(263)
ངོབོ་ཉིད་གསུམ་གྱི་ངོ་བོ་ངོས་བཟུང་བ།
མཐའ་དཔྱོད་སྨད་ཆ།
བརྡས་བཞག་པ་ཙམ་མ་ཡིན་པར་རང་གི་གནས་ཚུལ་གྱི་ངོས་ནས་གྲུབ་པར་སྣང་བར་ཁས་ལེན་པའི་
ཕྱིར་ཏེ། དེས་དབང་མངོན་ལ་གཟུ གས་དོན་དམ་པར་གྲུ བ་པར་སྣང་བར་ཁས་ལེན་པའི་ཕྱིར།
རྩ་རྟགས་གཉིས་པ་དེར་ཐལ། དེས་རྟོག་པ་དང་བྲལ་ཞིང་མ་འཁྲུལ་བའི་ཤེས་པ་མངོན་སུམ་གྱི་
མཚན་ཉིད་དུ་ཁས་ལེན་པའི་ཕྱིར། འོན་ཀྱང་མདོ་སྡེ་པས། གཟུགས་འཛིན་དབང་མངོན་ལ་གཟུགས་
གཟུགས་འཛིན་རྟོག་པའི་ཞེན་གཞིར་རང་གི་མཚན་ཉིད་ཀྱིས་གྲུབ་པར་སྣང་བར་ཁས་མི་ལེན་ཏེ།
དེས་དེ་འཛིན་པའི་རྟོག་པའི་ཞེན་གཞིར་རང་གི་མཚན་ཉིད་ཀྱིས་གྲུབ་པ་དེ་སྤྱི་མཚན་དུ་ཁས་ལེན་པ་
གང་ཞིག །དེས་མངོན་སུམ་གྱི་སྣང་ཡུལ་ཡིན་ན་རང་མཚན་ཡིན་པས་ཁྱབ་པ་ཁས་ལེན་པའི་ཕྱིར།
དང་པོ་དེར་ཐལ། དེས་དེ་འཛིན་པའི་རྟོག་པའི་ཞེན་གཞིར་རང་ངོས་ནས་ཡོད་པ་དེ་སྤྱི་མཚན་དུ་ཁས་
ལེན་པ་གང་ཞིག །དེས་རང་ངོས་ནས་ཡོད་པ་དང་། རང་མཚན་གྱིས་ཡོད་པ་དོན་གཅིག་ཏུ་ཁས་ལེན་
པའི་ཕྱིར། དང་པོ་དེར་ཐལ། དེས་དེ་འཛིན་པའི་རྟོག་པའི་ཞེན་གཞིར་ཡོད་པ་དེ་སྤྱི་མཚན་དུ་འདོད་
པ་གང་ཞིག །ཡོད་ན་རང་ངོས་ནས་ཡོད་དགོས་པ་མདོ་སེམས་དང་རང་རྒྱུད་པའི་གྲུབ་མཐའ་སྤྱི་ལ་
གྲགས་པའི་ཕྱིར། རྟགས་གཉིས་པའི་སྒྲུབ་བྱེད་འོག་ཏུ་འཆད། ཁ་ཅིག །ཐར་ལམ་གསལ་བྱེད་ཀྱི་
གསུང་ཟིན་ཙམ་ལ་བརྟེན་ནས། ལུགས་འདི་ལའང་རྟོག་པ་དང་བྲལ་ཞིང་མ་འཁྲུལ་བའི་རིག་པ་
མངོན་སུམ་གྱི་མཚན་ཉིད་དུ་བྱེད་པ་མི་འཐད་དེ། །རྣམ་ངེས་ཊིཀ་ཆེན་ལས། རྟོག་པ་དང་བྲལ་ཞིང་
བག་ཆགས་བརྟན་བྱུང་གི་རིག་པ། མངོན་སུམ་གྱི་མཚན་ཉིད་དུ་གསུངས་པའི་ཕྱིར་དང་། གཟུགས་
འཛིན་དབང་མངོན་འཁྲུལ་ཤེས་ཡིན་པའི་ཕྱིར། ཕྱི་མ་དེར་ཐལ། དེ་ལ་གཟུགས་གཟུགས་འཛིན་རྟོག་
པའི་ཞེན་གཞིར་རང་གི་མཚན་ཉིད་ཀྱིས་གྲུབ་པར་སྣང་བའི་ཕྱིར་ཏེ། དེ་ལྟར་སྣང་བ་མངོན་པར་
བརྗོད་པའི་བག་ཆགས་ཀྱིས་ཡུལ་སྣང་བའི་སྣང་བ་དང་། གཟུགས་འཛིན་དབང་མངོན་ལ་གཟུགས་
གཟུགས་སུ་སྣང་བ་རིགས་མཐུན་པའི་བག་ཆགས་ཀྱིས་ཡུལ་སྣང་བའི་སྣང་བ་ཡིན་པར་སྟོང་ཐུན་



མཐའ་དཔྱོད་སྨད་ཆ།
ངོ་བོ་ཉིད་གསུམ་གྱི་ངོ་བོ་ངོས་བཟུང་བ།
(263)
སོགས་སུ་གསལ་བའི་ཕྱིར། གཞན་ཡང་། གཟུགས་འཛིན་དབང་མངོན་ལ་གཟུགས་གཟུགས་
འཛིན་རྟོག་པའི་ཞེན་གཞིར་རང་གི་མཚན་ཉིད་ཀྱིས་གྲུབ་པར་སྣང་བར་ཐལ། དེ་ལ་གཟུགས་
གཟུགས་འཛིན་རྟོག་པའི་ཞེན་གཞི་ཡིན་པར་སྣང་བའི་ཕྱིར། དེར་ཐལ། དེ་མ་ཡིན་ན་རྟོག་པའི་
དབང་གིས་བཞག་ཙམ་གང་ཡིན། རྟོག་བྲལ་གྱི་ཤེས་པ་ལ་མི་སྣང་དགོས་ཀྱང་། སྒྱུ་མ་རྟ་གླང་ཡིན་
པ་རྟོག་བྲལ་གྱི་མིག་ཤེས་ལ་སྣང་བ་དགག་ཏུ་མེད་པའི་ཕྱིར་ཏེ། བསྟན་བཅོས་ལས། གལ་ཏེ་སྔོན་པོ་
རྟོག་པའི་ཞེན་གཞི་ཡིན་པ་དེ་རྟོག་པའི་དབང་གིས་བཞག་ཙམ་ཡིན་པའི་ཕྱིར་རྟོག་བྲལ་ལ་མི་སྣང་ངོ་
སྙམ་ན། སྒྱུ་མ་རྟ་གླང་ཡིན་པ་ཡང་རྟོག་བྲལ་ལ་མི་སྣང་བར་འགྱུར་ཏེ། རྟོག་པས་བཞག་ཙམ་ཡིན་པའི་
ཕྱིར༑ ཞེས་གསུངས། འོ་ན། །འགྲེལ་པ་འཐད་ལྡན་ལས། རགས་པར་སྣང་བ་ཡང་རྣམ་པར་རྟོག་
པས་སྤྲུལ་པར་རིག་པ་མ་ཡིན་ཏེ། གསལ་བར་སྣང་བའི་ཕྱིར། ཞེས་གསུངས་པ་དང་འགལ་ལོ་ཞེ་ན།
སྐྱོན་མེད་དེ། དེ་ནི་སྔོ་འཛིན་དབང་མངོན་ལ་སྔོན་པོ་རགས་པར་སྣང་བ་ཙམ་རྟོག་པའི་དབང་གིས་
བཞག་ཙམ་མ་ཡིན་ཞེས་པའི་དོན་ཡིན་གྱི། དབང་ཤེས་ལ་སྣང་ན། རྟོག་པས་བཞག་ཙམ་མ་ཡིན་པས་
ཁྱབ་པ་མ་བསྟན་པའི་ཕྱིར། འོ་ན། སེམས་ཙམ་པ་མཐའ་དག་གིས་གཟུགས་འཛིན་དབང་མངོན་
འཁྲུལ་ཤེས་སུ་བཞེད་དམ་ཞེ་ན། ཁ་ཅིག མི་བཞེད་དེ། སེམས་ཙམ་རྣམ་བདེན་པས་དེ་མ་འཁྲུལ་པའི་
ཤེས་པར་འདོད་པའི་ཕྱིར་ཏེ། དེས་སྔོ་འཛིན་དབང་མངོན་ལ་སྔོན་པོ་རགས་པར་སྣང་བ་སྣང་བ་ལྟར་
དུ་གྲུབ་པར་འདོད་པའི་ཕྱིར་ཞེ་ན། མ་ཁྱབ་སྟེ། རྣམ་བདེན་པས་སྔོ་འཛིན་དབང་མངོན་ལ་སྔོན་པོ་ཕྱི་
རོལ་དུ་སྣང་བར་འདོད་པའི་ཕྱིར། རྣམ་ངེས་ཊིཀ་ཆེན་ལས། རྣམ་བདེན་པ་རྣམས་ཀྱིས་སྔོ་འཛིན་
དབང་མངོན་ལ་སྔོན་པོ་ཕྱི་རོལ་དོན་དུ་སྣང་བའི་ཆ་ལ་མ་རིག་བག་ཆགས་ཀྱིས་བསླད་པ་ཞུགས་པར་
འདོད་ཅིང་སྔོན་པོ་རགས་པར་སྣང་བའི་ཆ་ལ་མ་རིག་བག་ཆགས་ཀྱིས་བསླད་པ་ཅུང་ཟད་ཀྱང་མ་
ཞུགས་པར་འདོད་དོ། །ཞེས་ཁྱད་པར་ཕྱེ་ནས་གསུངས་པའི་ཕྱིར། འོ་ན། ཐོགས་མེད་སྐུ་མཆེད་དང་།
4]



(264)
ངོ་བོ་ཉིད་གསུམ་གྱི་ངོ་བོ་ངོས་བཟུངབ།
མཐའ་དཔྱོད་སྤྱད་ཆ།
ཕྱོགས་གླང་ཡབ་སྲས་སོགས་རྣམ་བདེན་རྫུན་གང་དུ་བཞག་ཅེ་ན། སློབ་དཔོན་བྱང་ཆུབ་བཟང་པོས་
ཡེ་ཤེས་སྙིང་པོ་ཀུན་བཏུས་ཀྱི་འགྲེལ་པར་སྐུ་མཆེད་གཉིས་རྣམ་རྫུན་པ་དང་། ཕྱོགས་གླང་ཡབ་སྲས་
རྣམ་བདེན་པར་གསུངས། སློབ་དཔོན་ལྷ་ཤཱཀ་གཉིས་ཕྱོགས་གླང་ཡབ་སྲས་ཀྱང་རྣམ་རྫུན་པར་
གསུངས་པ་ལྟར་རང་ལུགས་དེའི་རྗེས་སུ་འབྲང་ངོ། །གཉིས་པ་རང་ལུགས་བཞག་པ་ནི། གཟུགས་
གཟུགས་ཀྱི་གཞན་དབང་། གཟུགས་གཟུགས་འཛིན་རྟོག་པའི་ཞེན་གཞིར་རང་གི་མཚན་ཉིད་ཀྱིས་
གྲུབ་པའམ། དེར་སྒྲོ་འདོགས་པ་གཟུགས་ཀྱི་ཀུན་བཏགས། གཟུགས་གཟུགས་འཛིན་རྟོག་པའི་ཞེན་
གཞིར་རང་གི་མཚན་ཉིད་ཀྱིས་གྲུབ་པས་སྟོང་པ། གཟུགས་ཀྱི་ཡོངས་གྲུབ། ཡང་གཟུགས་གཞན་
དབང་། གཟུགས་དང་གཟུགས་འཛིན་ཚད་མ་རྫས་གཞན་ཡིན་པའམ། དེར་སྒྲོ་འདོགས་པ་ཀུན་
བཏགས། དེ་གཉིས་རྫས་གཞན་གྱིས་སྟོང་པ་ཡོངས་གྲུབ་ཏུ་འཇོག །སྔར་བཤད་པ་ལྟར་གཟུགས་
གཟུགས་འཛིན་རྟོག་པའི་ཞེན་གཞིར་རང་གི་མཚན་ཉིད་ཀྱིས་གྲུབ་པའི་ཁས་ལེན་ཉན་ཐོས་སྡེ་པ་ལ་
ཡོད་ཅིང་། དེ་འགོག་པ་ལ་ཐེག་བསྡུས་སུ་རིགས་པ་གསུམ་གསུངས་པ་ཡིན་ཏེ། མིང་གི་སྔ་རོལ་བློ་
མེད་ཕྱིར། །མང་བའི་ཕྱིར་དང་མ་ངེས་ཕྱིར། །དེ་ཡི་བདག་ཉིད་བདག་མང་དང༌། །བདག་འདྲེས་
འགལ་བས་འགྲུབ་པར་འགྱུར། །ཞེས་གསུངས་པས་བསྟན་པའི་ཕྱིར་ཏེ། བློ་མེད་ཕྱིར། བདག་ཉིད་
འགལ་བས་འགྲུབ་བར་འགྱུར་ཅེས་པའི་རིགས་པ་གཅིག །མང་བའི་ཕྱིར། བདག་མང་འགལ་བས་
འགྲུབ་པར་འགྱུར། ཞེས་པའི་རིགས་པ་གཅིག །མ་ངེས་ཕྱིར། བདག་འདྲེས་འགལ་བས་འགྲུབ་པར་
འགྱུར། ཞེས་པའི་རིགས་པ་གཅིག་རྣམས་གསུངས་པའི་ཕྱིར། རིགས་པ་གསུམ་གྱི་ངོས་འཛིན་ཀྱང་
ཡོད་དེ། ལྟོ་ལྡིར་བ་ལ་བུམ་པ་ཞེས་པའི་སྒྲ་འཇུག་པའི་འཇུག་གཞིར་རང་གི་མཚན་ཉིད་ཀྱིས་མ་གྲུབ་
སྟེ༑ དེ་གྲུབ་ན་ལྟོ་ལྡིར་བ་ལ་བུམ་པ་ཞེས་པའི་བརྡ་མ་སྦྱར་བའི་སྔ་རོལ་ནས། ལྟོ་ལྡིར་པ་མཐོང་བ་ན་
བུམ་པའོ་སྙམ་པའི་བློ་སྐྱེ་དགོས་པ་ལ་དེ་མི་སྐྱེ་བའི་ཕྱིར། ཞེས་པ་དང་པོ་དང་། ལྷ་དབང་དེ་བརྒྱ་བྱིན་



མཐའ་དཔྱོད་སྨད་ཆ།
ངོ་བོ་ཉིད་གསུམ་གྱི་ངོ་བོ་ངོས་བཟུང་བ།
(265)
དང་༑ གྲོང་འཇོམས་དང་། རི་འཇོམས་ལ་སོགས་པའི་མིང་དུ་མ་འཇུག་པའི་འཇུག་གཞིར་རང་གི་
མཚན་ཉིད་ཀྱིས་མ་གྲུབ་སྟེ། དེ་གྲུབ་ན་གང་ཟག་གཅིག་རྒྱུད་ཐ་དད་པ་དུ་མར་འགྱུར་དགོས་པ་ལ་དེ་
མི་འགྱུར་བའི་ཕྱིར། ཞེས་པ་གཉིས་པ་དང་། རྒྱལ་རིགས་ཉེར་སྦས་དང་། བྲམ་ཟེ་ཉེར་སྦས་གཉིས་
ཉེར་སྤྱས་ཞེས་པའི་མིང་གཅིག་འཇུག་པའི་འཇུག་གཞིར་རང་གི་མཚན་ཉིད་ཀྱིས་མ་གྲུབ་སྟེ། དེ་གྲུབ་
ན་གང་ཟག་དེ་གཉིས་རྒྱུད་གཅིག་ཏུ་འགྱུར་དགོས་པ་ལ་དེ་མེད་པའི་ཕྱིར། ཞེས་པ་གསུམ་པ་ཡིན་
པའི་ཕྱིར། གསུམ་པ་རྩོད་པ་སྤང་བ་ལ། ཁོ་ན་རེ། དགོངས་འགྲེལ་ལས། གཞན་དབང་ཀུན་བཏགས་
ཀྱིས་སྟོང་པར་རྟོགས་པའི་ལམ་ལ་བརྟེན་ནས། ཉན་རང་བྱང་སེམས་གསུམ་ཀས་མྱ་ངན་ལས་
འདས་པ་ཐོབ་པར་གསུངས་པ་མི་འཐད་པར་ཐལ། ཉན་རང་ལ་ཆོས་ཀྱི་བདག་མེད་རྟོགས་པ་མེད་
པ་ཁྱོད་འདོད་པའི་ཕྱིར་ཞེ་ན། མ་ཁྱབ་སྟེ། དེ་ལྟར་གསུངས་པ་ཆོས་ཀྱི་བདག་མེད་ཀྱི་དབང་དུ་བྱས་
པའི་མཚན་ཉིད་གསུམ་ལ་དགོངས་པ་མ་ཡིན་གྱི། ཀུན་བཏུས་ལས། གཞན་དབང་ཀུན་བཏགས་
ཀྱིས་སྟོང་པ་ལ་གང་ཟག་གི་བདག་མེད་ཀྱི་དབང་དུ་བྱས་པ་ཡང་ཡོད་པར་གསུངས་པ་ལྟར་གང་ཟག་
གི་བདག་མེད་ཀྱི་དབང་དུ་བྱས་པའི་ཡོངས་གྲུབ་རྟོགས་པའི་ལམ་ལ་བཞེད་པའི་ཕྱིར། ཡང་ཁོ་ན་རེ།
གཟུགས་གཟུགས་འཛིན་རྟོག་པའི་ཞེན་གཞིར་རང་གི་མཚན་ཉིད་ཀྱིས་གྲུབ་པར་ཐལ། དེ་དེ་ལྟར་མི་
རྟག་པ་ཡིན་པའི་ཕྱིར་ཏེ། དེ་དེ་ལྟར་ཡོད། དེ་དེ་ལྟར་རྟག་པ་མ་ཡིན་པའི་ཕྱིར། གཉིས་པ་མ་གྲུབ་ན།
གཟུགས་ཆོས་ཅན། རྟག་པ་ཡིན་པར་ཐལ། གཟུགས་འཛིན་རྟོག་པའི་ཞེན་གཞིར་རྟག་པ་ཡིན་པའི་
ཕྱིར་ཞེ་ན། མ་ཁྱབ་སྟེ། འོ་ན། གཟུགས་ཆོས་ཅན། དངོས་མེད་དུ་ཐལ། གཟུགས་འཛིན་དབང་
མངོན་ལ་སྣང་བ་ལྟར་དངོས་མེད་ཡིན་པའི་ཕྱིར། ཁྱབ་པ་ཁས། མ་གྲུབ་ན། དེ་ཆོས་ཅན། གཟུགས་
འཛིན་དབང་མངོན་ལ་སྣང་བ་ལྟར་གྲུབ་པར་ཐལ། དེ་ལ་སྣང་བ་ལྟར་དངོས་པོ་ཡིན་པའི་ཕྱིར། ཡང་
ཁོ་ན་རེ། གཟུགས་གཟུགས་འཛིན་རྟོག་པའི་ཞེན་གཞིར་རང་གི་མཚན་ཉིད་ཀྱིས་གྲུབ་པར་ཐལ།



(266)
ངོ་བོ་ཉིད་གསུམ་གྱི་ངོ་བོ་ངོས་བཟུང་བ། །
མཐའ་དཔྱོད་སྨད་ཆ།
དེ་དེ་ལྟར་གཞན་དབང་ཡིན་པའི་ཕྱིར། དེར་ཐལ། དེ་དེ་ལྟར་ཡོད། དེ་དེ་ལྟར་ཀུན་བཏགས་མ་ཡིན་
པའི་ཕྱིར་དང་། དེ་དེ་ལྟར་ཡོངས་གྲུབ་ཡང་མ་ཡིན་པའི་ཕྱིར་ཞེ་ན། བར་པ་ལ་རྟགས་མ་གྲུབ་ཀྱི་ལེན་
བྱེད༑ ཁ་ཅིག་གཟུགས་གཟུགས་འཛིན་རྟོག་པའི་ཞེན་གཞིར་ཡོད་པ་མ་ཡིན་ཞེས་ལན་བྱེད་པ་མི་
འཐད་དེ། བསྟན་བཅོས་ལས། དེ་ཙམ་ཞིག་ཏུ་ནི་ཕུང་པོ་ལ་སོགས་པ་ཡོད་པས། དེ་ལྟར་ཡོད་པར་
འཛིན་པ་སྒྲོ་འདོགས་མ་ཡིན་གྱི །ཕུང་སོགས་ངོ་བོ་དེར་རང་གི་མཚན་ཉིད་ཀྱིས་ཡོད་པར་འཛིན་པ་
སྒྲོ་འདོགས་སོ། །ཞེས་གསུངས་པའི་ཕྱིར། ཁ་ཅིག །གཟུགས་གཟུགས་འཛིན་རྟོག་པའི་ཞེན་གཞིར་
མི་རྟག་པ་དང་གཞན་དབང་ཡིན་ཀྱང་། དེ་རང་གི་མཚན་ཉིད་ཀྱིས་མ་གྲུབ་ཅེས་ལེན་འདེབས་པ་ནི་
བཞད་གད་ཀྱི་གནས་སོ། །ཡང་ཁོ་ན་རེ། གཟུགས་གཟུགས་འཛིན་རྟོག་པའི་ཞེན་གཞིར་རང་གི་
མཚན་ཉིད་ཀྱིས་ཡོད་པར་ཐལ། དེ་དེ་འཛིན་པའི་རྟོག་པའི་ཞེན་གཞིར་གཟུགས་ཡིན་པའི་ཕྱིར་ཏེ།
གཟུགས་གཟུགས་འཛིན་རྟོག་པའི་ཞེན་གཞིར་གཟུགས་ཡོད་པའི་ཕྱིར་ན་མ་ཁྱབ། ཁ་ཅིག་རྟགས་མ་
གྲུབ་ཀྱི་ལན་འདེབས། དེ་ནི་མི་འཐད་དེ། གཟུགས་གཟུགས་འཛིན་རྟོག་པའི་ཞེན་གཞི་ཡིན་པའི་
གཟུགས་ཡོད་པའི་ཕྱིར། དེར་ཐལ། དེའི་ཞེན་གཞི་དང་། གཟུགས་ཀྱི་གཞི་མཐུན་ཡོད་པའི་ཕྱིར།
གཞན་ཡང་། གཟུགས་འཛིན་རྟོག་པའི་ཞེན་གཞིར་གཟུགས་ཡོད་པར་ཐལ། དེར་ཡོད་པའི་གཟུགས་
ཡོད་པའི་ཕྱིར་ཏེ། དེར་ཡོད་པ་དང་། གཟུགས་ཀྱི་གཞི་མཐུན་ཡོད་པའི་ཕྱིར་ཏེ། གཟུགས་འཛིན་རྟོག་
པའི་ཡུལ་དུ་ཡོད་པ་དང་། གཟུགས་ཀྱི་གཞི་མཐུན་ཡོད་པའི་ཕྱིར། དེར་ཐལ། རྟོག་ཡུལ་ན་ཡོད་པ་
དང་༑ གཟུགས་ཀྱི་གཞི་མཐུན་ཡོད་པའི་ཕྱིར། ཁོ་ན་རེ། གཟུགས་འཛིན་རྟོག་པའི་ཞེན་གཞིར་ཡོད་
པའི་གཟུགས་ཡོད་ཀྱང་། དེའི་ཞེན་གཞིར་གཟུགས་མེད་པས་སྐྱོན་མེད་དོ་ཞེ་ན། འོ་ན། རང་ཉིད་
གཟུགས་ཡིན་ན། རང་འཛིན་རྟོག་པའི་ཞེན་གཞིར་རང་ཉིད་མེད་དགོས་པར་ཐལ། གཟུགས་འཛིན་
རྟོག་པའི་ཞེན་གཞིར་གཟུགས་མེད་པ་ལ་རྒྱུ་མཚན་ཡང་དག་ཡོད་པའི་ཕྱིར། རྟགས་ཁས། འདོད་ན།



མཐའ་དཔྱོད་སྨད་ཆ།
ངོ་བོ་ཉིད་གསུམ་གྱི་ངོ་བོ་ངོས་བཟུང་བ།
(267)
ཚད་མས་གཞལ་བའི་གཟུགས་ཆོས་ཅན། དེར་ཐལ། དེའི་ཕྱིར །འདོད་ན། དེ་ཡོད་པར་ཐལ།
གཟུགས་འཛིན་རྟོག་པའི་ཞེན་གཞིར་ཚད་མས་གཞལ་བའི་གཟུགས་ཡོད་པའི་ཕྱིར། དེར་ཐལ། དེའི་
ཞེན་གཞིར་ཡོད་པའི་གཟུགས་ཡོད་པའི་ཕྱིར། ལན་མེད་དོ། །ཁོ་ན་རེ། རང་གི་མཚན་ཉིད་ཀྱིས་གྲུབ་
པའི་གཟུགས་འཛིན་རྟོག་པའི་ཞེན་གཞིར་རང་གི་མཚན་ཉིད་ཀྱིས་གྲུབ་པའི་གཟུགས་ཡོད་པར་ཐལ།
གཟུགས་འཛིན་རྟོག་པའི་ཞེན་གཞིར་གཟུགས་ཡོད་པའི་ཕྱིར། རྟགས་ཁས། འདོད་ན། གཟུགས་
འཛིན་རྟོག་པའི་ཞེན་གཞིར་རང་གི་མཚན་ཉིད་ཀྱིས་གྲུབ་པའི་གཟུགས་ཡོད་པར་ཐལ་ལོ། །འདོད་
ན༑ ཞེན་གཞི་དེར་རང་གི་མཚན་ཉིད་ཀྱིས་གྲུབ་པ་དང་། གཟུགས་ཀྱི་གཞི་མཐུན་ཡོད་པར་ཐལ་ལོ།།
འདོད་མི་ནུས་ཏེ། གཞི་གྲུབ་ན་དེ་འདྲའི་གཞི་མཐུན་མ་ཡིན་དགོས་པའི་ཕྱིར་ཞེ་ན། ཁ་ཅིག །ཐལ་
སྐོར་འདིའི་སྔ་མ་ལ་མ་ཁྱབ་པའི་ལན་བྱེད་དོ། །འོ་ན། ཤེས་བྱ་ཆོས་ཅན། ཡོད་ན་རང་འཛིན་རྟོག་
པའི་ཞེན་གཞིར་རང་ཉིད་ཡོད་དགོས་པར་ཐལ། གཟུགས་འཛིན་རྟོག་པའི་ཞེན་གཞིར་གཟུགས་
ཡོད་པ་ཁྱེད་རང་གིས་ཀྱང་ཁས་བླངས་པའི་ཕྱིར། འདོད་ན་སོང་། རང་གི་མཚན་ཉིད་ཀྱིས་གྲུབ་པ་
དང་༑ གཟུགས་ཀྱི་གཞི་མཐུན་ཆོས་ཅན། དེར་ཐལ། དེའི་ཕྱིར། འདོད་ན། གཟུགས་འཛིན་རྟོག་
པའི་ཞེན་གཞིར་རང་གི་མཚན་ཉིད་ཀྱིས་གྲུབ་པ་དང་། གཟུགས་ཀྱི་གཞི་མཐུན་ཡོད་པར་ཐལ། རང་
གི་མཚན་ཉིད་ཀྱིས་གྲུབ་པ་དང་། གཟུགས་ཀྱི་གཞི་མཐུན་འཛིན་པའི་རྟོག་པའི་ཞེན་གཞིར་དེ་འདྲའི་
གཞི་མཐུན་ཡོད་པའི་ཕྱིར། སོམས་ཤིག །རང་ལུགས་ནི། ཐལ་འགྱུར་ཕྱི་མ་ལ་མ་ཁྱབ་བོ། །དེས་ན།
ཁ་ཅིག །གཟུགས་གཟུགས་འཛིན་རྟོག་པའི་ཞེན་གཞིར་ཡོད་ཀྱང་། གཟུགས་འཛིན་རྟོག་པའི་ཞེན་
གཞིར་གཟུ གས་དང༌། གཟུགས་ཡིན་པ་མེད་ཅེས་པ་ནི་ཚིག་གི་རི་མོ་ཙམ་མོ། །ཡང་ཁ་ཅིག།
གཟུགས་འཛིན་རྟོག་པའི་ཞེན་གཞིར་གཟུགས་ཡོད་པ་མི་བཟོད་པར། དེའི་ཞེན་གཞིར་རྟག་དངོས་
ཀྱིས་སྟོང་པའི་གཟུགས་ཡོད་པ་དང་། ཞེན་གཞི་དེར་རྟག་དངོས་ཀྱིས་སྟོང་པ་དང་། གཟུགས་ཀྱི་གཞི་



(268)
ངོ་བོ་ཉིད་གསུམ་གྱི་ངོ་བོ་ངོས་བཟུང་བ།
མཐའ་དཔྱོད་སྨད་ཆ།
མཐུན་ཁས་ལེན་པ་ནི། བློ་གྲོས་རྩིངས་པ་གོ་བར་བྱེད་དོ། །ཡང་ཁོ་ན་རེ། གཟུགས་དང་གཟུགས་
འཛིན་པའི་རྣམ་མཁྱེན་རྫས་གཞན་གྱིས་སྟོང་པ་དེ་གཟུགས་འཛིན་པའི་རྣམ་མཁྱེན་གྱི་སྟོང་ཉིད་ཡིན་
པར་ཐལ། གཟུགས་དང་གཟུགས་འཛིན་ཚད་མ་རྫས་གཞན་གྱིས་སྟོང་པ་དེ། གཟུགས་འཛིན་ཚད་
མའི་སྟོང་ཉིད་དུ་ཁྱོད་ཀྱིས་ཁས་བླངས་པའི་ཕྱིར། འདོད་ན། སྐྱེས་བུ་ལྷས་བྱིན་གྱི་གཟུགས་དང་དེ་
འཛིན་པའི་རྣམ་མཁྱེན་རྫས་གཞན་གྱིས་སྟོང་པ་དེ་སྐྱེས་བུ་ལྷས་བྱིན་གྱི་གཟུགས་འཛིན་པའི་རྣམ་
མཁྱེན་གྱི་སྟོང་ཉིད་ཡིན་པར་ཐལ་ལོ། །འདོད་ན། དེ་ཆོས་ཅན། རང་བཞིན་རྣམ་དག་གི་ཆར་གྱུར་
པའི་ངོ་བོ་ཉིད་སྐུ་ཡིན་པར་ཐལ། རྣམ་མཁྱེན་གྱི་སྟོང་ཉིད་ཡིན་པའི་ཕྱིར། དེ་ལ་ཁྱབ་པ་ཡོད་དེ།
སྤྱིར་རྣམ་མཁྱེན་གྱི་སྟོང་ཉིད་ཡིན་ན། ངོ་བོ་ཉིད་སྐུ་ཡིན་དགོས་པའི་ཕྱིར་ཏེ། རང་བཞིན་རྣམ་དག་གི་
ཆོར་གྱུར་པའི་ངོ་བོ་ཉིད་སྐུ་ཡོད་པའི་ཕྱིར་ཏེ། གློ་བུར་རྣམ་དག་གི་ཆར་གྱུར་པའི་ངོ་བོ་ཉིད་སྐུ་ཡོད་
པའི་ཕྱིར་ཞེ་ན། འདིར་མ་ཁྱབ་སྟེ། དེ་ནི་དེ་ཡིའང་དེ་ཉིད་ཡིན། །ཞེས་པའི་འང་སྒྲ་གསུངས་པ་ཉིད་
ཀྱིས་ལུགས་འདི་ལ་རང་བཞིན་རྣམ་དག་གི་ཆར་གྱུར་བའི་ངོ་བོ་ཉིད་སྐུ་བཞག་དཀའ་བའི་ཕྱིར་དང་།
ཁུངས་གཞན་གསལ་བར་མི་འབྱུང་ཞིང་། གལ་ཏེ་ཆ་འདྲ་ཙམ་བྱུང་ནའང་དེས་རིགས་པའི་དབང་
ཕྱུག་གི་གཞུང་འགོག་མི་ནུས་པའི་ཕྱིར། ཁོ་ན་རེ། རང་བཞིན་རྣམ་དག་གི་ཆར་གྱུར་པའི་ངོ་བོ་ཉིད་
སྐུ་ཡོད་པར་ཐལ། རྣམ་མཁྱེན་རྣམ་མཁྱེན་ཞེས་པའི་སྒྲ་འཇུག་པའི་འཇུག་གཞིར་རང་གི་མཚན་ཉིད་
ཀྱིས་མ་གྲུབ་པ་དེ་ཡིན་པའི་ཕྱིར་ཞེ་ན། རྟགས་མ་གྲུབ་པ་ཡིན་ཏེ། དེ་རྣམ་མཁྱེན་གྱི་གཞལ་བྱའི་སྟོང་
ཉིད་དུ་བྱ་དགོས་པའི་ཕྱིར། ཡང་ཁོ་ན་རེ། མཐའ་གཅིག་ཏུ་ཡུལ་དང་ཡུལ་ཅན་གྱི་སྟོང་ཉིད་མི་འགལ་
བ་དེ་མི་འཐད་པར་ཐལ། གཟུགས་གཟུགས་འཛིན་རྣམ་མཁྱེན་དང་རྫས་གཞན་གྱིས་སྟོང་པ་
གཟུགས་ཀྱི་སྟོང་ཉིད་དང་། གཟུགས་འཛིན་པའི་རྣམ་མཁྱེན་གཟུགས་དང་རྫས་གཞན་གྱིས་སྟོང་པ་
གཟུགས་འཛིན་པའི་རྣམ་མཁྱེན་གྱི་སྟོང་ཉིད་ཁོ་ན་ཡིན་པའི་ཕྱིར་ཞེས་པ་ནི་འོས་པ་མ་ཡིན་པའི་ཞིབ་



མཐའ་དཔྱོད་སྨད་ཆ།
ངོ་བོ་ཉིད་གསུམ་གྱི་ངོ་བོ་ངོས་བཟུང་བ།
(269)
ཆ་བློས་སྦྱར་བ་སྟེ། འོ་ན། །གཟུགས་གཟུགས་འཛིན་པའི་རྣམ་མཁྱེན་དང་རྫས་གཞན་མ་ཡིན་པར་
རྟོགས་པའི་གང་ཟག་ཡིན་ན། གཟུགས་འཛིན་པའི་རྣམ་མཁྱེན་གཟུགས་དང་རྫས་གཞན་མ་ཡིན་
པར་རྟོགས་པའི་གང་ཟག་ཡིན་པས་མ་ཁྱབ་པར་ཐལ། དམ་བཅའ་འཐད་པའི་ཕྱིར། འདོད་མི་ནུས་
ཏེ༔ གཟུགས་གཟུགས་འཛིན་པའི་ཚད་མ་དང་རྫས་གཞན་མ་ཡིན་པར་རྟོགས་པའི་གང་ཟག་ཡིན་
ན༑ གཟུགས་འཛིན་ཚད་མ་གཟུགས་དང་རྫས་གཞན་མ་ཡིན་པར་རྟོགས་པའི་གང་ཟག་ཡིན་དགོས་
པའི་ཕྱིར་ཏེ། དེ་ཡང་རྩོད་པ་མཚུངས་ཕྱིར་དང་། །ཞེས་གསུངས་པའི་ཕྱིར་ཏེ། སྔ་མ་ཡིན་ན་གཟུགས་
དང་གཟུགས་འཛིན་ཚད་མ་རྫས་གཞན་མ་ཡིན་པར་རྟོགས་པའི་གང་ཟག་ཡིན་དགོས། དེ་ཡིན་ན་
གཟུགས་འཛིན་ཚད་མ་དང་གཟུགས་རྫས་གཞན་གྱིས་སྟོང་པར་རྟོགས་པའི་གང་ཟག་ཡིན་དགོས།
དེ་ཡིན་ན་གཟུགས་འཛིན་ཚད་མ་གཟུགས་དང་རྫས་གཞན་མ་ཡིན་པར་རྟོགས་པའི་གང་ཟག་ཡིན་
དགོས་པའི་ཕྱིར།།
༈ གཉིས་པ་འདུས་མ་བྱས་ལ་སྦྱར་ནས་ངོས་བཟུང་བ་ནི། དགག་གཞག་སྤང་གསུམ་ལས།
དང་པོ་ཊིཀ་བྱེད་ཁ་ཅིག །ནམ་མཁའ་ནམ་མཁའི་གཞན་དབང་། དེ་དེ་འཛིན་པའི་རྟོག་པའི་ཞེན་
གཞིར་རང་གི་མཚན་ཉིད་ཀྱིས་གྲུབ་པ་ནམ་མཁའི་ཀུན་བཏགས་དེ་དེར་མ་གྲུབ་པ་དེའི་ཡོངས་གྲུབ་
ཡིན་ཟེར། འོ་ན། ནམ་མཁའ་དེ་ནམ་མཁའི་ཡོངས་གྲུབ་ཀྱི་སྟོང་གཞི་ཆོས་ཅན་དུ་གྱུར་པའི་གཞན་
དབང་ཡིན་པར་ཐལ། དེ་དེའི་གཞན་དབང་ཡིན་པའི་ཕྱིར། རྟགས་ཁས། འདོད་མི་ནུས་ཏེ།
ནམ་མཁའི་ཡོངས་གྲུབ་ཀྱི་སྟོང་གཞི་ཆོས་ཅན་དུ་གྱུར་པའི་ཀུན་བཏགས་ཡིན་པའི་ཕྱིར། དེ་དེར་ཐལ།
ནམ་མཁའི་ཡོངས་གྲུབ་ཀྱི་སྟོང་གཞི་ཆོས་ཅན་དུ་གྱུར་པའི་ཀུན་བཏགས་ཅིག་ཡོད་པ་གང་ཞིག །ནམ་
མཁའ་ལས་གཞན་དེའི་མཚན་གཞི་མི་འཐད་པའི་ཕྱིར། དང་པོ་དེར་ཐལ། ནམ་མཁའི་ཡོངས་གྲུབ་
ཀྱི་སྟོང་གཞི་ཆོས་ཅན་དང༌། ཀུན་བཏགས་ཀྱི་གཞི་མཐུན་ཡོད་པའི་ཕྱིར་ཏེ། ནམ་མཁའ་དེ་དེ་ཡིན་



(270)
ངོ་བོ་ཉིད་གསུམ་གྱི་ངོ་བོ་ངོས་བཟུང་བ།
མཐའ་དཔྱོད་སྨད་ཆ།
པའི་ཕྱིར། གཞན་ཡང་། ནམ་མཁའ་ནམ་མཁའི་གཞན་དབང་ཡིན་པ་མི་འཐད་པར་ཐལ།
ནམ་མཁའི་གཞན་དབང་གཞན་དབང་ཡིན་པའི་ཕྱིར། དེར་ཐལ། ནམ་མཁའི་གཞན་དབང་རང་
དང་ངོ་བོ་ཐ་དད་པའི་རྒྱུ་ལས་འབྱུང་ཞིང་ངོ་བོ་གཅིག་པའི་རྒྱུ་ལས་མི་སྐྱེ་བ་ནམ་མཁའི་གཞན་དབང་
སྐྱེ་བ་ངོ་བོ་ཉིད་མེད་པའི་དོན་དུ་བྱ་དགོས་པའི་ཕྱིར། དེར་ཐལ། དགོངས་འགྲེལ་ལས། དེ་ནི་རྐྱེན་
གཞན་གྱི་སྟོབས་ཀྱིས་བྱུང་བ་ཡིན་གྱི། རང་གི་བདག་ཉིད་ཀྱིས་མ་ཡིན་པས་དེའི་ཕྱིར་དེ་ནི་སྐྱེ་བ་ངོ་བོ་
ཉིད་མེད་ཅེས་སོགས་གསུངས་པའི་ཕྱིར། ཁྱབ་སྟེ། དེ་ལ་སྐྱེ་བ་ངོ་བོ་ཉིད་མེད་ཚུལ་འཆད་དགོས་
པ་གང་ཞིག །གཞན་མི་འཐད་པའི་ཕྱིར། ཁོ་ན་རེ། འདུས་མ་བྱས་རྣམས་ལ་གཞན་དབང་མཚན་ཉིད་
པ་དང་སྐྱེ་བ་ངོ་བོ་ཉིད་མེད་ཚུལ་སོགས་མི་སྦྱོར་རོ། །ཟེར་ན། དེ་མི་འཐད་པར་ཐལ། གཟུགས་ནས་
རྣམ་མཁྱེན་གྱི་བར་གྱི་ཆོས་ཐམས་ཅད་ལའང་མཚན་ཉིད་གསུམ་གསུམ་དང་། ངོ་བོ་ཉིད་མེད་པ་
གསུམ་གསུམ་སྦྱོར་དགོས་པའི་ཕྱིར་ཏེ། བསྟན་བཅོས་ལས། དེ་ལྟར་གཟུགས་ཕུང་ལ་ཇི་ལྟར་སྦྱར་
བ་བཞིན་དུ། ཕུང་པོ་ལྷག་མ་བཞི་དང་། སྐྱེ་མཆེད་བཅུ་གཉིས་དང་། རྟེན་འབྲེལ་བཅུ་གཉིས་དང་།
ཟས་བཞི་དང་། ཁམས་དྲུག་དང་། ཁམས་བཅོ་བརྒྱད་པོ་རེ་རེ་ལ་མཚན་ཉིད་གསུམ་གསུམ་སྦྱར་
བར་གསུངས་སོ་ཞེས་དང་། དེ་དག་ནི་སྔར་འགལ་སློང་གི་དྲི་བའི་སྐབས་སུ་གཟུགས་ཕུང་ནས་ལམ་
གྱི་ཡན་ལག་གི་བར་རེ་རེ་ལའང་མཚན་ཉིད་གསུམ་གསུམ་གྱི་འཇོག་ལུགས་བྱས་ནས། དེ་ལ་
དགོངས་ནས་སྟོན་པས་ངོ་བོ་ཉིད་མེད་པ་གསུམ་དུ་བཤད་པར་བདག་གིས་གོའོ། །ཞེས་དོན་དམ་ཡང་
དག་འཕགས་ཀྱིས་སྟོན་པ་ལ་གསོལ་པའོ། །ཞེས་གསུངས་པའི་ཕྱིར། གཞན་ཡང་། ཤེས་བྱ་ཆོས་
ཅན་༑ ནམ་མཁའི་གཞན་དབང་གཞན་དབང་ཡིན་པར་ཐལ། ནམ་མཁའི་གཞན་དབང་བདེན་པར་
གྲུབ་པའི་ཕྱིར། མ་གྲུབ་ན། ནམ་མཁའི་ཡོངས་གྲུབ་བདེན་པར་མ་གྲུབ་པར་ཐལ། མ་གྲུབ་པ་དེའི་
ཕྱིར། ཁྱབ་སྟེ། ཆོས་དེའི་གཞན་དབང་བདེན་པར་མེད་ན་ཆོས་དེས་ཆོས་ཉིད་བདེན་པར་མེད་དགོས་པ་



མཐའ་དཔྱོད་སྨད་ཆ།
ངོ་བོ་ཉིད་གསུམ་གྱི་ངོ་བོ་ངོས་བཟུང་བ།
(271)
སེམས་ཙམ་པ་དང་ངོ་བོ་ཉིད་མེད་པར་སྨྲ་བའི་གྲུབ་མཐའི་གཤིས་བབ་ཡིན་པའི་ཕྱིར། དེར་ཐལ། བསྟན
བཅོས་ལས། ཆོས་ཅན་རྟེན་འབྲེལ་དང་ཆོས་ཉིད་དོན་དམ་པའི་བདེན་པ་གཉིས་རྟེན་དང་བརྟེན་པར་
གསུངས་པ་ནི་ཐ་སྙད་པའི་ཤེས་ངོར་ཡིན་ལ། མཉམ་གཞག་ཟག་མེད་ཀྱི་རིག་ཤེས་ཀྱི་ངོར་མ་ཡིན་
པས༑ དེའི་ངོ་ན་ཆོས་ཉིད་ཡོད་ཀྱང་། ཆོས་ཅན་མེད་པ་མི་འགལ་མོད། ཆོས་རྣམས་རང་གི་མཚན་
ཉིད་ཀྱིས་གནས་ཚུལ་ལ་ཇི་ལྟར་དཔྱོད་པའི་དོན་དམ་དུ་ཡོད་པ་ལ་ནི། ཆོས་ཅན་མེད་ན་ཆོས་ཉིད་
ཡན་གར་བ་ལ་གནས་པའི་མཐུ་མེད་པས། གཞན་དབང་གི་རྟེན་འབྲེལ་རང་བཞིན་གྱིས་གྲུབ་པས་
སྟོང་ན། ཡོངས་གྲུབ་ཀྱང་རང་གི་མཚན་ཉིད་ཀྱིས་མ་གྲུབ་པར་འགྱུར་ཞེས་ལུགས་སྔ་མས་ཀྱང་སྨྲ་ལ།
ལུགས་འདིས་ཀྱང་དེ་ལྟར་སྨྲ་སྟེ། འདུས་བྱས་རབ་ཏུ་མ་གྲུབ་པས། །འདུས་མ་བྱས་ནི་ཇི་ལྟར་གྲུབ།།
ཅེས་གསུངས་ལ། མདོ་ལས། གཟུགས་ཉིད་ཀྱང་མི་དམིགས་ན། གཟུགས་ཀྱི་དེ་བཞིན་ཉིད་
དམིགས་པར་ལྟ་ག་ལ་འགྱུར། ཞེས་གསུངས་པ་བཞིན་དུ་ལུགས་གཉིས་ཀས་ལན་དུ་མར་གསུངས་
སོ༑ ༑ཞེས་གསུངས་པའི་ཕྱིར། ཡང་ཊིཀ་བྱེད་ཁ་ཅིག །དེ་ལྟར་གཟུགས་ཕུང་ལ་ཇི་ལྟར་སྦྱར་བ་
བཞིན་ཞེས་སོགས་སྔར་དྲངས་པའི་ལུང་གི་གཏིང་མ་དཔོག་པར་ནམ་མཁའི་གཞན་དབང་གཞན་
དབང་མཚན་ཉིད་པར་འཇོག་མི་ཤེས་ཤིང་། ཆོས་ཅན་རྟེན་འབྲེལ་དང་། ཞེས་སོགས་དྲངས་མ་ཐག་
པའི་བསྟན་བཅོས་ཀྱི་དགོངས་པ་བོར་མ་བདེ་ནས། ནམ་མཁའི་ཡོངས་གྲུབ་ཡོངས་གྲུབ་མ་ཡིན་ཞེས་
སྨྲ་བར་བྱེད། འོ་ན། ཤེས་བྱ་ཆོས་ཅན། ཡུམ་གྱི་མདོས་སྟོང་ཉིད་དབྱེ་གཞིར་བྱས་ནས་སྟོང་ཉིད་ཉི་ཤུ་
དང་བཅུ་དྲུག་གི་དབྱེ་བ་མཛད་པ་མི་འཐད་པར་ཐལ། སྟོང་པ་ཉིད་སྟོང་པ་ཉིད་དང་། འདུས་མ་བྱས་
སྟོང་པ་ཉིད་དང་། དོན་དམ་པ་སྟོང་པ་ཉིད་སོགས་སྟོང་པ་ཉིད་མ་ཡིན་པར་བྱ་དགོས་པའི་ཕྱིར།
མ་གྲུབ་ན་སོང་། འོ་ན། འདུས་མ་བྱས་སྟོང་པ་ཉིད་སྟོང་པ་ཉིད་ཡིན་པར་ཐལ། མ་གྲུབ་པ་དེའི་ཕྱིར།
འདོད་ན་སོང་། ནམ་མཁའི་སྟོང་ཉིད་སྟོང་ཉིད་ཡིན་པར་ཐལ་ལོ། །ཡང་ན། འདུས་མ་བྱས་ཀྱི་ཡོངས་



(272)
ངོ་བོ་ཉིད་གསུམ་གྱི་ངོ་བོ་ངོས་བཟུང་བ།
མཐའ་དཔྱོད་སྨད་ཆ།
གྲུབ་བདེན་པར་མ་གྲུབ་པར་ཐལ། འདུས་མ་བྱས་ཀྱི་གཞན་དབང་འདེན་པར་མ་གྲུབ་པའི་ཕྱིར།
འཁོར་གསུམ། གཞན་ཡང་། རང་ཉིད་ཀྱི་ཡོངས་གྲུབ་བདེན་པར་གྲུབ་པར་ཐལ། རང་ཉིད་ཀྱི་ཆོས་
ཅན་བདེན་པར་གྲུབ་པའི་ཕྱིར། ཞེས་པའི་ཐལ་འགྱུར་ལ་ཁྱབ་པ་ཡོད་པར་ཐལ། རང་ཉིད་ཀྱི་ཡོངས་
གྲུབ་བདེན་པར་མེད་པར་ཐལ། རང་ཉིད་ཀྱི་ཆོས་ཅན་རྟོག་པའི་དབང་གིས་བཞག་ཙམ་ཡིན་པའི་
ཕྱིར་ཞེས་པའི་ཐལ་འགྱུར་ལ་ཁྱབ་པ་ཡོད་པའི་ཕྱིར། མ་གྲུབ་ན་སོང་། དེར་ཐལ། ནམ་མཁའི་
ཡོངས་གྲུབ་བདེན་པར་མེད་པ་ལ་རྒྱུ་མཚན་ཡང་དག་ཡོད་པའི་ཕྱིར། རྟགས་ཁས། རྩ་བར་འདོད་ན་
སོང་༑ སྟོང་ཉིད་ཆོས་ཅན། དེར་ཐལ། དེའི་ཕྱིར། རྟགས་སླ། འདོད་ན་སོང། ཤེས་བྱ་ཆོས་ཅན།
ཆོས་དེའི་གཞན་དབང་དངོས་པོར་མ་གྲུབ་ན། ཆོས་དེའི་ཡོངས་གྲུབ་བདེན་པར་མེད་དགོས་པར་
ཐལ༑ དེ་བདེན་པར་མ་གྲུབ་ན། དེ་ལྟར་དགོས་པའི་ཕྱིར། འདོད་ན། སྟོང་ཉིད་ཀྱི་ཡོངས་གྲུབ་
བདེན་པར་མ་གྲུབ་པར་ཐལ། སྟོང་ཉིད་ཀྱི་གཞན་དབང་དངོས་པོར་མ་གྲུབ་པའི་ཕྱིར། འཁོར་
གསུམ། གཞན་ཡང་། ནམ་མཁའ་དང་ནམ་མཁའ་འཛིན་པའི་ཚད་མ་རྫས་གཞན་གྱིས་སྟོང་པ།
ནམ་མཁའི་ཡོངས་གྲུབ་ཏུ་ཁས་བླངས་པ་ལ་ཉེས་པ་མེད་པར་ཐལ། ནམ་མཁའ་ནམ་མཁའ་འཛིན་
པའི་རྟོག་པའི་ཞེན་གཞིར་རང་གི་མཚན་ཉིད་ཀྱིས་མ་གྲུབ་པ་ནམ་མཁའི་ཡོངས་གྲུབ་ཡིན་པ་གང་
ཞིག ༑དེ་དང་ནམ་མཁའ་དང་ནམ་མཁའ་འཛིན་པའི་ཚད་མ་རྫས་གཞན་གྱིས་སྟོང་པ་ཀུན་བཏགས་
སུ་མཚུངས་པ་ཁྱེད་ཀྱིས་ཁས་བླངས་པའི་ཕྱིར། འདོད་ན། འོ་ན། ཡུམ་གྱི་མདོ་ལས་མེད་ཅེས་
བྱ་བ་ཐམས་ཅད་ཀྱིས་ཀུན་བཏགས་འགོག་པ་གཟུང་འཛིན་རྫས་གཞན་གྱི་ཀུན་བཏགས་འགོག་པ་
ཁོ་ན་ལ་བྱས་ཀྱང་ཉེས་པ་མེད་པར་ཐལ། རང་ཉིད་དང་རང་ཉིད་འཛིན་པའི་ཚད་མ་རྫས་གཞན་
གྱིས་སྟོང་པ་རང་ཉིད་ཀྱི་ཡོངས་གྲུབ་ཡིན་པར་ཐལ། རང་ཉིད་ཡོད་པའི་ཕྱིར་ཞེས་པའི་ཐལ་འགྱུར་
ལ་ཁྱབ་པ་ཡོད་པའི་ཕྱིར། རྟགས་ཁས་ལེན་གྱི་སྟེང་དུ་སོང་། འདོད་མི་ནུས་ཏེ། བསྟན་བཅོས་ལས།



མཐའ་དཔྱོད་སྨད་ཆ།
ངོ་བོ་ཉིད་གསུམ་གྱི་ངོ་བོ་ངོས་བཟུང་བ།
(273)
ཡུམ་གྱི་མདོ་ལས་མེད་ཅེས་གསུངས་པ་ཐམས་ཅད་ཀྱིས་ཀུན་བཏགས་འགོག་པ་ཐེག་བསྡུས་ལས་
གསུངས་པ་རྣམས་ལ། དགོངས་འགྲེལ་གྱི་ཀུན་བཏགས་འགོག་ཚུལ་འདི་མི་ཤེས་ན། །གཟུང་
འཛིན་རྫས་གཞན་གྱི་ཀུན་བཏགས་ཁོ་ན་བཤད་པས། རྣལ་འབྱོར་སྤྱོད་པ་བ་དག་གི་ལུགས་ལའང་
ཆེས་མི་རིགས་པ་དུ་མ་ཞིག་སྨྲ་དགོས་ལ་ཞེས་གསུངས་པའི་ཕྱིར། ཁ་ཅིག །ནམ་མཁའ་ནམ་མཁའ་
འཛིན་པའི་རྟོག་པའི་ཞེན་གཞིར་དོན་དམ་པར་མ་གྲུ བ་པ་ནམ་མཁའི་ཡོངས་གྲུ བ་ཡིན་ཟེར་ན།
མི་འཐད་པར་ཐལ། མདོ་སྡེ་པས་དེ་རྟོགས་པའི་ཕྱིར། དེར་ཐལ། མདོ་སྡེ་པས་ནམ་མཁའ་དོན་
དམ་པར་དོན་བྱེད་མི་ནུས་པར་རྟོགས་པའི་ཕྱིར་ཏེ། དེས་ནམ་མཁའ་རང་མཚན་མ་ཡིན་པར་རྟོགས་
པའི་ཕྱིར་ཏེ། དེས་ནམ་མཁའ་སྤྱི་མཚན་དུ་རྟོགས་པའི་ཕྱིར་ཏེ། དེས་དེ་ཀུན་བཏགས་སུ་རྟོགས་པའི་
ཕྱིར༑ མ་གྲུབ་ན། ནམ་མཁའི་སྟེང་དུ་ཀུན་བཏགས་ཚད་མས་གྲུབ་པའི་གང་ཟག་ཡིན་ན་དེའི་སྟེང་དུ་
ཡོངས་གྲུབ་ཚད་མས་གྲུབ་པའི་གང་ཟག་ཡིན་དགོས་པར་ཐལ། མ་གྲུབ་པ་དེའི་ཕྱིར། འདོད་ན།
ཧ་ཅང་ཐལ་ལོ། །གཉིས་པ་རང་ལུགས་ནི། ནམ་མཁའ་འཛིན་པའི་ཚད་མ་ནམ་མཁའི་གཞན་
དབང་། ནམ་མཁའ་འཛིན་པའི་ཚད་མ་ནམ་མཁའ་འཛིན་པའི་ཚད་མ་ཞེས་པའི་སྒྲ་འཇུ ག་པའི་
འཇུག་གཞིར་རང་གི་མཚན་ཉིད་ཀྱིས་གྲུབ་པའམ། དེར་སྒྲོ་འདོགས་པ་ནམ་མཁའི་ཀུན་བཏགས།
དེ་དེ་ལྟར་སྒྲ་འཇུག་པའི་འཇུག་གཞིར་རང་གི་མཚན་ཉིད་ཀྱིས་མ་གྲུབ་པ་ནམ་མཁའི་ཡོངས་གྲུབ་སྟེ།
འདུས་མ་བྱས་ཀྱི་ཆོས་གཞན་རྣམས་ལ་ཡང་དེ་བཞིན་དུ་སྦྱོར་རོ། །གསུམ་པ་རྩོད་པ་སྤང་བ་ནི།
ཁོ་ན་རེ། ནམ་མཁའ་འཛིན་པའི་ཚད་མའི་སྟོང་ཉིད་དང་། ནམ་མཁའི་སྟོང་ཉིད་ཡིན་ཁྱབ་མཉམ་
ཡིན་པར་ཐལ། དམ་བཅའ་དེའི་ཕྱིར། འདོད་ན། ནམ་མཁའི་སྟོང་ཉིད་ཆོས་ཅན། འདུས་བྱས་ཀྱི་
སྟོང་ཉིད་ཡིན་པར་ཐལ། ནམ་མཁའ་འཛིན་པའི་ཚད་མའི་སྟོང་ཉིད་ཡིན་པའི་ཕྱིར་ཏེ། ནམ་མཁའི་
སྟོང་ཉིད་ཡིན་པའི་ཕྱིར། རྟགས་ཁས། འདོད་མི་ནུས་ཏེ། འདུས་མ་བྱས་སྟོང་པ་ཉིད་ཡིན་པའི་ཕྱིར།



(274)
ངོ་བོ་ཉིད་གསུམ་གྱི་ངོ་བོ་ངོས་བཟུང་བ།
མཐའ་དཔྱོད་སྨད་ཆ།
མ་གྲུབ་ན། ནམ་མཁའ་ཆོས་ཅན། ཁྱོད་ཀྱི་སྟོང་ཉིད་དེ་འདུས་མ་བྱས་སྟོང་པ་ཉིད་ཡིན་པར་ཐལ།
ཁྱོད་འདུས་མ་བྱས་ཀྱི་ཆོས་ཡིན་པའི་ཕྱིར། གཞན་ཡང་། ནམ་མཁའ་འཛིན་པའི་ཚད་མའི་སྟོང་ཉིད་
ཆོས་ཅན། འདུས་མ་བྱས་སྟོང་པ་ཉིད་ཡིན་པར་ཐལ། ནམ་མཁའི་སྟོང་ཉིད་ཡིན་པའི་ཕྱིར། རྟགས་
ཁས༑ འདོད་མི་ནུས་ཏེ། འདུས་བྱས་སྟོང་པ་ཉིད་ཡིན་པའི་ཕྱིར། མ་གྲུབ་ན། ནམ་མཁའ་འཛིན་པའི་
ཚད་མ་ཆོས་ཅན། ཁྱོད་ཀྱི་སྟོང་ཉིད་འདུས་བྱས་སྟོང་པ་ཉིད་ཡིན་པར་ཐལ། ཁྱོད་འདུས་བྱས་མིན་
པའི་ཕྱིར་ཞེ་ན། ཐལ་འགྱུར་སྔ་ཕྱི་རྣམས་ཀྱིས་གནོད་པར་མི་འགྱུར་བའི་ཕྱིར་ཏེ། ལུགས་འདི་ལ་
འདུས་བྱས་སྟོང་པ་ཉིད་དང་། འདུས་མ་བྱས་སྟོང་པ་ཉིད་མི་འགལ་བ་དང་། ནང་སྟོང་པ་ཉིད་དང་།
ཕྱི་སྟོང་པ་ཉིད་ཀྱང་མི་འགལ་བར་བྱ་དགོས་པའི་ཕྱིར་ཏེ། སྔར་དེ་ནི་དེ་ཡིའང་དེ་ཉིད་ཡིན། ཞེས་པའི་
གཞུང་དོན་བཤད་པ་ལས་གྲུབ་པའི་ཕྱིར། ཡང་ཁོ་ན་རེ། ནམ་མཁའ་ནམ་མཁའ་ཞེས་པའི་སྒྲ་འཇུག་
པའི་འཇུག་གཞིའམ། ནམ་མཁའ་ནམ་མཁའ་འཛིན་པའི་རྟོག་པའི་ཞེན་གཞིར་རང་གི་མཚན་ཉིད་
ཀྱིས་མ་གྲུབ་པ། ཡོངས་གྲུབ་མཚན་ཉིད་པར་བྱེད་པ་མི་འཐད་པར་ཐལ། མདོ་སྡེ་པས་དེ་རྟོགས་པའི་
ཕྱིར༑ དེར་ཐལ། མདོ་སྡེ་པས་ནམ་མཁའ་རང་གི་མཚན་ཉིད་ཀྱིས་མ་གྲུབ་པར་རྟོགས་པའི་ཕྱིར།
དེར་ཐལ། དེས་ནམ་མཁའ་རང་མཚན་མ་ཡིན་པར་རྟོགས་པའི་ཕྱིར་ཞེ་ན། མ་ཁྱབ་སྟེ། མདོ་སྡེ་པས་
ནམ་མཁའ་རང་མཚན་མ་ཡིན་པར་འདོད་ཀྱང་། དེ་རང་གི་མཚན་ཉིད་ཀྱིས་གྲུབ་པར་འདོད་པའི་
ཕྱིར༑ དེར་ཐལ། མདོ་སྡེ་པས་ནམ་མཁའ་རང་འཛིན་རྟོག་པའི་ཞེན་གཞིར་རང་གི་མཚན་ཉིད་ཀྱིས་
གྲུབ་པར་འདོད་པའི་ཕྱིར་ཏེ། དོན་སྨྲ་གཉིས་ཀྱིས་ནམ་མཁའ་ནམ་མཁའ་འཛིན་པའི་རྟོག་པའི་ཞེན་
གཞིར་རང་གི་མཚན་ཉིད་ཀྱིས་མ་གྲུབ་ན། ནམ་མཁའ་འཇོག་མི་ཤེས་པའི་ཕྱིར་ཏེ། བསྟན་བཅོས་
ལས༑ དོན་སྨྲ་གཉིས་ཀྱིས་གཟུགས་སོགས་རྟོག་པའི་ཞེན་གཞི་དང་བརྡ་འདོགས་པའི་གནས་སུ་རང་
མཚན་གྱིས་གྲུབ་པ་ཁེགས་ན། དེ་དག་ཡོད་པར་འཇོག་མི་ཤེས་ཏེ། ཚད་མ་པ་ལ་གྲགས་པའི་རང་



མཐའ་དཔྱོད་སྨད་ཆ།
ངོ་བོ་ཉིད་ག་མ་
ངོ་བོ་ཉིད་གསུམ་གྱི་ངོ་བོ་ངོས་བཟུང་བ།
(275)
མཚན་ནི་མ་ཡིན་ནོ་ཞེས་གསུངས་པའི་སོགས་ཁོངས་ནས། ནམ་མཁའ་སོགས་སྤྱི་མཚན་རྣམས་ཀྱང་
འདོན་པར་བྱ་བ་ཡིན་པའི་ཕྱིར། ཁོ་ན་རེ། ཇི་སྐད་དྲངས་པའི་ལུང་གིས་མི་གནོད་དེ། དོན་སྨྲ་གཉིས་
ཀྱིས་ནམ་མཁའ་ནམ་མཁའ་འཛིན་པའི་རྟོག་པའི་ཞེན་གཞིར་རང་ངོས་ནས་གྲུབ་པ་དེ་ཁེགས་ན།
དེ་དག་ཡོད་པར་འཇོག་མི་ཤེས་པའི་དོན་དུ་སྟོང་ཐུན་ལས་གསུངས་པའི་ཕྱིར་ཞེ་ན། དེ་ཉིད་བསྟན་
བཅོས་ཀྱི་གསུ ང་དེའི་དགོངས་པར་མི་འཐད་པར་ཐལ། སེམས་ཙམ་པས་ཀྱང་ནམ་མཁའ་ནམ་
མཁའ་འཛིན་པའི་རྟོག་པའི་ཞེན་གཞིར་རྟོག་པས་བཏགས་ཙམ་མ་ཡིན་པའི་ཡོད་པ་ཁེགས་པ་གང་
ཞིག །ནམ་མཁའ་འཇོག་ཤེས་པའི་ཕྱིར་ཏེ། ནམ་མཁའ་འཇོག་མི་ཤེས་པས་དོན་སྨྲ་གཉིས་ཀྱིས་
ཞེས་པའི་གསུང་གི་ནུས་པ་མི་ཐོན་པའི་ཕྱིར། སེམས་ཙམ་པས་འཇོག་མི་ཤེས་པ་དེར་ཐལ། སེམས་
ཙམ་པའི་ལུགས་འདི་ལ། ནམ་མཁའ་ནམ་མཁའ་འཛིན་པའི་རྟོག་པའི་ཞེན་གཞིར་རང་ངོས་ནས་
གྲུབ་པའི་ཕྱིར། མ་གྲུབ་ན། ནམ་མཁའ་ཆོས་ཅན། རང་འཛིན་རྟོག་པའི་ཞེན་གཞིར་རང་ངོས་ནས་
ཡོད་པར་ཐལ། རང་འཛིན་རྟོག་པའི་ཞེན་གཞིར་ཡོད་པའི་ཕྱིར། དེ་ལ་ཁྱབ་པ་ཡོད་དེ། ཡོད་ན་རང་
ངོས་ནས་ཡོད་པས་ཁྱབ་པའི་ཕྱིར་ཏེ། ཡོད་ན་དངོས་པོའི་གནས་ཚོད་ལ་ཡོད་དགོས་པའི་ཕྱིར་དང་།
རྟགས་ཡང་དག་ཡིན་ན་རང་རྒྱུད་ཀྱི་རྟགས་ཡང་དག་ཡིན་དགོས་པའི་ཕྱིར། ཡང་ཁ་ཅིག དོན་སྨྲ་
གཉིས་ཀྱིས་ནམ་མཁའ་ནམ་མཁའ་འཛིན་པའི་རྟོག་པའི་ཞེན་གཞིར་རྟོག་པས་བཏགས་པ་ཙམ་མ་
ཡིན་པའི་ཡོད་པ་ཁེགས་ན། དེ་དག་འཇོག་མི་ཤེས་པའི་དོན་ཡིན་ནོ་ཞེ་ན། དེ་བས་ཀྱང་མི་འཐད་
པར་ཐལ། མདོ་སྡེ་པས་ནམ་མཁའ་ནམ་མཁའ་འཛིན་པའི་རྟོག་པའི་ཞེན་གཞིར་རྟོག་པས་བཏགས་
ཙམ་མ་ཡིན་པའི་ཡོད་པ་ཁེགས་པ་གང་ཞིག །ནམ་མཁའ་འཇོག་ཤེས་པའི་ཕྱིར། དང་པོ་དེར་ཐལ།
མདོ་སྡེ་པས་ནམ་མཁའ་ནམ་མཁའ་འཛིན་པའི་རྟོག་པའི་ཞེན་གཞིར་རྟོག་པས་བཏགས་པ་ཙམ་དུ་
འདོད་པའི་ཕྱིར། དེར་ཐལ། མདོ་སྡེ་པས་དེར་སྤྱི་མཚན་དུ་འདོད་པ་གང་ཞིག །དེས་སྤྱི་མཚན་ཡིན་ན་



(276)
དེ་དག་གི་གྲུབ་པའི་དོན་ཞུས་བ།
མཐའ་དཔྱོད་སྨད་ཆ།
རྟོག་པས་བཏགས་པ་ཙམ་ཡིན་པས་ཁྱབ་པ་ཁས་ལེན་པའི་ཕྱིར། ཕྱི་མ་དེར་ཐལ། དེས་སྤྱི་མཚན་ཡིན་ན་
ཀུན་རྫོབ་ཏུ་ཡོད་པས་ཁྱབ་པ་ཁས་ལེན་པའི་ཕྱིར། དེར་ཐལ། དེས་དོན་དམ་དོན་བྱེད་ནུས་པ་གང་། །
དེ་འདིར་དོན་དམ་ཡོད་པ་ཡིན། །གཞན་ནི་ཀུན་རྫོབ་ཡོད་པ་སྟེ། །དེ་དག་རང་སྤྱིའི་མཚན་ཉིད་
བཤད། །ཅེས་པའི་གཞུང་རང་གཞུང་དུ་ཁས་ལེན་པའི་ཕྱིར། ཡང་ཊིཀྐ་རྣམས་སུ། །དོན་སྨྲ་གཉིས་
ཀྱིས་ནམ་མཁའ་ནམ་མཁའ་འཛིན་པའི་རྟོག་པའི་ཞེན་གཞིར་ནམ་མཁའ་ཁོ་རང་གི་གནས་ཚུལ་གྱི་
ངོས་ནས་གྲུབ་པ་ཁེགས་ན། ནམ་མཁའ་འཇོག་མི་ཤེས་པའི་དོན་དུ་འཆད། དེ་ཡང་མི་འཐད་པར་
ཐལ༑ སེམས་ཙམ་པས་ཀྱང་དེ་ལྟར་འཇོག་མི་ཤེས་པའི་ཕྱིར། དེར་ཐལ། སེམས་ཙམ་པའི་ལུགས་
འདི་ལ་ནམ་མཁའ་ནམ་མཁའ་འཛིན་པའི་རྟོག་པའི་ཞེན་གཞིར་ནམ་མཁའ་ཁོ་རང་གི་གནས་ཚུལ་
གྱི་ངོས་ནས་གྲུབ་པའི་ཕྱིར། དེར་ཐལ། ལུགས་འདི་ལ་ནམ་མཁའ་ནམ་མཁའ་འཛིན་པའི་རྟོག་པའི་
ཞེན་གཞིར་རང་ངོས་ནས་གྲུབ་པ་གང་ཞིག །དེ་གཉིས་གནད་གཅིག་པའི་ཕྱིར། ཁོ་བོས་ཕྱོགས་འདི་
ལ་བསྟན་བཅོས་ཀྱི་གསུང་སྒྲས་ཟིན་ཇི་ལྟ་བ་བཞིན་དུ་ཁས་བླངས་ནས། རིགས་པ་ཡང་དག་གི་སྒྲུབ་
བྱེད་བཀོད་པའི་ཕྱིར་ན། སྟོང་ཐུན་ཆེན་མོ་སོགས་ཀྱི་གསུང་ལ་ཉུང་ཟད་བརྒལ་ཡང་ཁ་ན་མ་ཐོ་བ་
མེད་པར་སེམས་སོ།།
། བཞི་པ་དེ་དག་གི་གྲུབ་དོན་ཞུས་པ་ནི། དགོངས་འགྲེལ་ལས། བཅོམ་ལྡན་འདས་ཀྱིས་
དང་པོར་ཡུལ་ཝཱ་ར་ཎཱ་སིར། ཞེས་པ་ནས། མ་ལགས་སོ། །ཞེས་པའི་བར་རོ། །དེ་ཡང་དང་པོ་ཞེས་
པ་དང༌། གཉིས་པ་དང༌། གསུམ་པ་བསྐོར་ཞེས་པའི་ནུས་པས། བཅོམ་ལྡན་འདས་ཀྱིས་འདིར་
བསྟན་ཆོས་འཁོར་གསུམ་རིམ་ཅན་དུ་བསྐོར་བར་བཞག་དགོས་ཏེ། མདོ་འདི་འདྲེན་པའི་མཚམས་
སྦྱར་དུ། བསྟན་བཅོས་ལས། ཤུགས་ལ་གནས་པའི་དོན་དེ་ཉིད་དུས་ཀྱི་རིམ་པའི་སྒོ་ནས་འཁོར་ལོ་
གསུམ་དང་སྦྱར་བའི་དྲང་ངེས་སུ་འགྱུར་ཚུལ་དོན་དམ་ཡང་དག་འཕགས་ཀྱིས་སྟོན་པ་ལ་ཞུས་པ་ནི།
Ass



མཐའ་དཔྱོད་སྨད་ཆ།
འཁོར་ལོ་གསུམ་གྱི་ཆེད་དུ་བྱ་བའི་གདུལ་བྱ་ངོས་བཟུང་བ།
(277)
ས
ཞེས་གསུངས་པའི་ཕྱིར། འོ་ན། གོང་དུ་ཆོས་འཁོར་གསུམ་སྟོན་པའི་སྐུ་ཚེའི་ཚིགས་དང་དུས་ཀྱིས་མི་
འཇོག་པར་བཤད་པ་དང་འགལ་ལོ་ཞེ་ན། མི་འཐད་དེ། སྐུ་ཚེའི་ཚིགས་དང་དུས་ཀྱིས་འཇོག་ན་སྐུ་
ཚེའི་སྟོད་ལ་གསུངས་པ་དང་། དུས་དང་པོར་གསུངས་པའི་མདོ་ཡིན་ན། འཁོར་ལོ་དང་པོ་ཡིན་པས་
ཁྱབ་པ་སོགས་ཁས་བླངས་དགོས་ལ། དེ་ནི་སྔར་བཀག་ཟིན་པ་ལྟར་ཡིན་པའི་ཕྱིར་དང༌། སྟོན་པས་
འདིར་བསྟན་ཆོས་འཁོར་གསུམ་རིམ་ཅན་དུ་བསྐོར་བ་ལ་གནོད་བྱེད་དེ་མི་འཇུག་པའི་ཕྱིར། འོ་ན།
འཁོར་ལོ་ཕྱི་མ་གཉིས་ཀའི་སྐབས་སུ་ངོ་བོ་ཉིད་མ་མཆིས་པ་ལས་བརྩམས། སྐྱེ་བ་མ་མཆིས་པ་
དང་། ཞེས་བརྗོད་བྱ་འདྲ་བར་བཤད་པས། བར་པ་ལས་ལོགས་སུ་གསུམ་པ་བསྐོར་བ་མི་འཐད་དོ་
ཞེ་ན། སྐྱོན་མེད་དེ། དེ་གཉིས་བརྗོད་བྱ་འདྲ་ཡང་། བརྗོད་བྱ་བསྟན་ཚུལ་མི་འདྲ་བའི་ཕྱིར་ཏེ། འཁོར་
ལོ་བར་པར་གཞན་དབང་དང་ཡོངས་གྲུབ་བདེན་གྲུབ་ཏུ་མི་མངོན་པའམ་སྒྲས་མ་ཟིན་པའི་ཚུལ་གྱིས་
བསྟན། ཐ་མར་མཚན་ཉིད་གསུམ་ཡོད་མེད་ལེགས་པར་ཕྱེ་ནས་སྟོན་པའི་ཕྱིར། འཁོར་ལོ་བར་པའི་
བསྟན་ཚུལ་དེར་ཐལ། དེར་གཞན་དབང་སྐྱེ་བ་ངོ་བོ་ཉིད་མེད་པ་དང་། ཡོངས་གྲུབ་དོན་དམ་པར་མི་
མངོན་བའི་རྣམ་པས་བསྟན་པ་གང་ཞིག །བསྟན་ཚུལ་དེ་གཉིས་གནད་གཅིག་པའི་ཕྱིར། དང་པོ་དེར་
ཐལ༑ བསྟན་བཅོས་ལས། རྒྱ་ནག་གི་འགྲེལ་ཆེན་ལས་མི་མངོན་པའི་རྣམ་པས་ཞེས་ཀྱང་འབྱུང་ལ།
དེའི་དོན་ཡོད་པ་མཁྱུད་པ་ལ་བཤད་དོ། །འགྱུར་ནི་དེ་ལེགས་ལ། དོན་ནི། འཁོར་ལོ་ཕྱི་མ་གཉིས་
བརྗོད་བྱ་ངོ་བོ་ཉིད་མེད་པ་ལས་བརྩམས་ནས་སྟོན་པར་འདྲ་པ་ལ། སྟོན་ཚུལ་གྱི་ཁྱད་པར་ནི། བར་
པས་ངོ་བོ་ཉིད་ཡོད་མེད་སྔར་ལྟར་མ་ཕྱེ་བར་མི་མངོན་པའི་རྣམ་པས་ཞེས་གསུངས་ལ་ཐ་མས་ཕྱེ་
བས་ལེགས་པར་རྣམ་པར་ཕྱེ་བ་ཞེས་གསུངས་སོ། །ཞེས་གསུངས་པའི་ཕྱིར། འོ་ན། འཁོར་ལོ་
གསུམ་གྱི་ཆེད་དུ་བྱ་བའི་གདུལ་བྱ་ཇི་ལྟ་བུ་ཞེ་ན། འདི་ལ་དགག་གཞག་གཉིས་ལས། དང་པོ་ནི།
ཁ་ཅིག་ན་རེ། འཁོར་ལོ་དང་པོའི་ཆེད་དུ་བྱ་བའི་གདུལ་བྱ་ཡིན་ན། བྱེ་བྲག་སྨྲ་བ་ཡིན་པས་ཁྱབ།



(278)
འཁོར་ལོ་གསུམ་གྱི་ཆེད་དུ་བྱ་བའི་གདུལ་བྱ་ངོས་བཟུང་བ།
མཐའ་དཔྱོད་སྨད་ཆ།
བར་པའི་དེ་ཡིན་ན། ངོ་བོ་ཉིད་མེད་པར་སྨྲ་བ་ཡིན་པས་ཁྱབ། ཐ་མའི་དེ་ལ་རིགས་ཅན་གསུམ་ཀ་
ཡོད་ཟེར། དང་པོ་མི་འཐད་པར་ཐལ། དེའི་ཆེད་དུ་བྱ་བའི་དེར་གྱུར་པའི་མདོ་སྡེ་པ་ཡོད་པའི་ཕྱིར།
དེར་ཐལ། ཕུང་སོགས་ཆོས་ཐམས་ཅད་རང་གི་མཚན་ཉིད་ཀྱིས་གྲུབ་པར་འདོད་པའི་མདོ་སྡེ་པ་ཡོད་
པའི་ཕྱིར། སྔར་བཤད་པ་ལྟར་རོ། །གཉིས་པ་ཡང་མི་འཐད་པར་ཐལ། འཁོར་ལོ་བར་བའི་ཆེད་དུ་
བྱ་བའི་གདུལ་བྱ་ཡིན་ན། ངོ་བོ་ཉིད་མེད་པར་སྨྲ་བ་མ་ཡིན་དགོས་ཏེ། དེ་ཡིན་ན་འཁོར་ལོ་བར་པར་
གཞན་དབང་བདེན་མེད་དུ་སྒྲས་ཟིན་ལ་གསུངས་པ་སྒྲ་ཇི་བཞིན་པ་མི་འཛིན་པས་ཁྱབ་པའི་ཕྱིར་ཏེ།
འཁོར་ལོ་བར་པ་ངོ་བོ་ཉིད་མེད་པར་སྨྲ་བའི་མདོ་མ་ཡིན་པའི་ཕྱིར། རྟགས་གཉིས་ཀ་བསྒྲུབས་ཟིན།
གསུམ་པ་ཡང་མི་འཐད་པར་ཐལ། དེ་ལྟར་ན་འཁོར་ལོ་ཐ་མ་ཐེག་ཆེན་གྱི་མདོ་དང༌། ཐེག་དམན་གྱི་
མདོའི་གཞི་མཐུན་དུ་ཁས་བླངས་དགོས་པ་གང་ཞིག །དེ་མི་འཐད་པའི་ཕྱིར། དང་པོ་དེར་ཐལ། ཆེད་
དུ་བྱ་བའི་གདུལ་བྱ་ཐེག་ཆེན་གྱི་རིགས་ཅན་ལ་གཙོ་བོར་དགོངས་ནས་གསུངས་པའི་མདོ་ཡིན་ན།
ཐེག་ཆེན་གྱི་མདོ་ཡིན་དགོས། ཆེད་དུ་བྱ་བའི་གདུལ་བྱ་ཐེག་དམན་གྱི་རིགས་ཅན་ལ་གཙོ་བོར་
དགོངས་ནས་གསུངས་པའི་མདོ་ཡིན་ན། ཐེག་དམན་གྱི་མདོ་ཡིན་དགོས་པའི་ཕྱིར། རྟགས་གཉིས་
ཀ་དེར་ཐལ། ཐེག་པ་ཆེ་ཆུང་གི་སྡེ་སྣོད་གཉིས་ཀ་ཆེད་དུ་བྱ་བའི་གདུལ་བྱའི་སྒོ་ནས་སོ་སོར་འབྱེད་
པ༑ རྗེ་ཡབ་སྲས་ཀྱི་གསུང་རབ་ལས་འབྱུང་བའི་ཕྱིར། གཞན་ཡང་ལུགས་དེ་མི་འཐད་པར་ཐལ།
ངོ་བོ་ཉིད་མེད་པ་རྣམ་གསུམ་དངོས་སུ་བསྟན་རུང་གི་ཐེག་དམན་གྱི་རིགས་ཅན་མེད་པའི་ཕྱིར་ཏེ།
ཆོས་ཀྱི་བདག་མེད་དངོས་སུ་བསྟན་རུང་གི་ཐེག་དམན་གྱི་རིགས་ཅན་མེད་པའི་ཕྱིར། ཆོས་ཀྱི་བདག་
མེད་རྟོགས་པའི་ཐེག་དམན་རིགས་ངེས་ཀྱི་གང་ཟག་མེད་པའི་ཕྱིར། རྟགས་བསྒྲུབས་ཟིན། ཁོ་ན་རེ།
ཇི་སྐད་བཤད་པའི་སྐྱོན་མེད་དེ། འཁོར་ལོ་ཐ་མ་ཐེག་པ་ཆེ་ཆུང་ཐུན་མོང་པའི་མདོ་ཡིན་པའི་ཕྱིར་ཞེ་
ན༑ མི་འཐད་དེ། དེ་ཐེག་ཆེན་ཐུན་མོང་མིན་པའི་མདོ་ཡིན་པའི་ཕྱིར་ཏེ། དེ་སེམས་ཙམ་པའི་ཐུན་མོང་



མཐའ་དཔྱོད་སྨད་ཆ།
འཁོར་ལོ་གསུམ་གྱི་ཆེད་དུ་བྱ་བའི་གདུལ་བྱ་ངོས་བཟུང་བ།
(379)
མ་ཡིན་པའི་མདོ་ཡིན་པའི་ཕྱིར། གཞན་ཡང་། མདོ་སེམས་ཐུན་མོང་པའི་གཞུང་ཡོད་པར་ཐལ།
ཐེག་པ་ཆེ་ཆུང་ཐུན་མོང་བའི་གཞུང་ཡོད་པའི་ཕྱིར། རྟགས་ཁས། འདོད་ན། ཕུང་པོ་ལ་སོགས་བྱེ་
བྲག་གིས། །ཞེས་སོགས་དང་། དོན་དམ་དོན་བྱེད་ནུས་པ་གང་། །ཞེས་སོགས་དེ་དེ་ཡིན་པར་ཐལ་
ལོ༑ ༑གཞན་ཡང་། ཐེག་པ་ཆེ་ཆུང་ཐུན་མོང་བའི་མདོ་མེད་པར་ཐལ། ཐེག་པ་ཆེ་ཆུང་གི་མདོའི་གཞི་
མཐུན་མེད་པའི་ཕྱིར། ཁོ་ན་རེ། ཐེག་པ་ཐུན་མོང་བའི་མདོ་མ་གཏོགས་ཐེག་པ་ཆེ་ཆུང་ཐུན་མོང་བའི་
མདོ་ཁས་མི་ལེན་ནོ་ཞེ་ན། མི་འཐད་དེ། དེ་ལྟར་ན་ཐེག་པ་ཐུན་མོང་ཞེས་ཕར་ཕྱིན་ཐེག་པ་སྤྱི་ལ་
དགོངས་ནས་གསུངས་པའི་སྐབས་ཤིག་ཡོད་པ་ལ་བསམ་འདུག་པས། འཁོར་ལོ་ཐ་མ་འབའ་ཞིག་
དེར་སྒྲུབ་པ་ལ་དགོས་པ་མེད་པའི་ཕྱིར། དེ་ལ་ཁོ་ན་རེ། འོ་ན་མདོ་ལས། ཐེག་པ་ཐམས་ཅད་ལ་ཡང་
དག་པར་ཞུགས་པ་རྣམས་ལ། ཞེས་གསུངས་པ་དང་། བསྟན་བཅོས་ལས། གདུལ་བྱ་ནི་ཐེག་པ་
ཐམས་ཅད་ལ་ཞུགས་པ་སྟེ། སྔ་མ་གཉིས་ནི་ཐེག་པ་ཆེ་ཆུང་སོ་སོ་བ་ཡིན་ལ། འདི་ནི་གཉིས་ཀའི་
དབང་དུ་བྱས་པའོ། །ཞེས་གསུངས་པ་མི་འཐད་པར་ཐལ་ལོ་ཞེ་ན། སྐྱོན་མེད་དེ། སྐབས་འདིའི་ཐེག་
པ་བརྗོད་བྱ་དོན་གྱི་ཐེག་པ་ཡིན་ན། ཁྱོད་བདེན་ཡང་། དེ་མ་ཡིན་པའི་ཕྱིར་ཏེ། འདི་ཉིད་རྗོད་བྱེད་
སྒྲའི་ཐེག་པ་འཁོར་ལོ་དང་པོ་གཉིས་དང༌། དེ་ལ་ཡང་དག་པར་ཞུགས་པ་དེ་གཉིས་ཀྱི་བརྗོད་བྱ་ལ་
དོགས་པ་ཞུགས་པ་ལ་བྱ་དགོས་པའི་ཕྱིར་དང༌། དེ་ཡིན་པ་ལས་ན། འཁོར་ལོ་སྔ་མ་གཉིས་ཀྱི་ཆེད་
དུ་བྱ་བའི་གདུལ་བྱ་གཉིས་འཁོར་ལོ་གཉིས་ཀྱི་བརྗོད་བྱ་སོ་སོ་ལ་དོགས་པ་ཞུགས། གསུམ་པའི་ཆེད་
དུ་བྱ་བའི་གདུལ་བྱ་འཁོར་ལོ་དང་པོ་གཉིས་ཀའི་བརྗོད་བྱ་ལ་དོགས་པ་ཞུགས་པའི་དབང་དུ་བྱས་པ་
གོ་ནུས་པའི་ཕྱིར། ཁོ་ན་རེ། འཁོར་ལོ་དང་པོའི་ཆེད་དུ་བྱ་བའི་གདུལ་བྱ་འཁོར་ལོ་དང་པོ་གཉིས་
ཀའི་བརྗོད་བྱ་ལ་དོགས་པ་མ་ཞུགས་པ་བདེན་ཡང་། བར་པའི་ཆེད་དུ་བྱ་བའི་གདུལ་བྱ་འཁོར་ལོ་
དང་པོ་གཉིས་ཀའི་བརྗོད་བྱ་ལ་དོགས་པ་མ་ཞུགས་པ་མི་འཐད་དེ། གདུལ་བྱ་དེ་ཉིད་ཀྱིས་འཁོར་ལོ་



(280)
འཁོར་ལོ་གསུམ་གྱི་ཆེད་དུ་བྱ་བའི་གདུལ་བྱ་ངོས་བཟུང་བ།
མཐའ་དཔྱོད་སྨད་ཆ།
མང་དུས་
དང་པོའི་བརྗོད་བྱ་གང་བསྟན་ཀྱང་རྟོགས། བར་པས་གང་བསྟན་ཀྱང་རྟོགས་པའི་ཕྱིར་ན་མ་ཁྱབ་སྟེ།
དེ་ལྟར་རྟོགས་པ་འཁོར་ལོ་དང་པོ་གཉིས་ཀྱི་བརྗོད་བྱ་ལ་དོགས་པ་ཞུགས་པའི་དོན་མ་ཡིན་པའི་
ཕྱིར། དེ་གཉིས་ཀྱི་བརྗོད་བྱ་ལ་དོགས་པ་ཞུགས་པའི་དོན་སྔར་མདོ་སྡེ་ལ་འགལ་སྤོང་གི་དྲི་བ་བྱུང་
ཚུལ་བཤད་པ་ལྟར། འཁོར་ལོ་དང་པོར་ཕུང་སོགས་ཀྱི་ཆོས་ཐམས་ཅད་རང་གི་མཚན་ཉིད་ཀྱིས་
གྲུབ་པར་བསྟན། བར་པར་དེ་ལྟར་མ་གྲུབ་པར་སྒྲས་ཟིན་ལ་བསྟན་པ་གཉིས། སྒྲ་སོར་བཞག་ན་
འགལ་འདུག་སྙམ་དུ་ཐེ་ཚོམ་ཞུགས་པ་ལ་བྱེད་པའི་ཕྱིར་དང་། འཁོར་ལོ་བར་པའི་ཆེད་དུ་བྱ་བའི་
གདུལ་བྱའི་རྒྱུད་ལ་དེ་འདྲ་བའི་ཐེ་ཚོམ་མངོན་གྱུར་བ་མེད་པའི་ཕྱིར། སྔ་མ་མཁས་པ་མང་པོ་ཞིག་
བསྟན་བཅོས་ལས་གདུལ་བྱ་ནི་ཐེག་པཐམས་ཅད་ལ་ཡང་དག་པར་ཞུགས་པ་སྟེ། སྔ་མ་གཉིས་ནི།
ཞེས་སོགས་སྔར་དྲངས་པའི་ཕྱིར་དང་། ཕུང་པོ་ལ་སོགས་པ་གཞན་དབང་དང་། དེ་ལ་ཆོསཀྱི་བདག་
ཏུ་སྒྲོ་འདོགས་པ་ཀུན་བཏགས་དང་། དེ་དེས་སྟོང་པ་ཆོས་ཀྱི་བདག་མེད་ཀྱི་དབང་དུ་བྱས་པའི་ཡོངས་
གྲུབ་ཏུ་འཇོག་པ། ཐེག་ཆེན་གྱི་མདོའི་དོན་དུ་དགོངས་འགྲེལ་གྱིས་བཀྲལ་བའི་ཤུགས་ཀྱིས། ཕུང་པོ་
གཞན་དབང་། དེ་གང་ཟག་གི་བདག་ཏུ་གྲུབ་བ་ཀུན་བཏགས། དེ་དེར་གྲུབ་པས་སྟོང་པ་གང་ཟག་གི་
བདག་མེད་ཀྱི་དབང་དུ་བྱས་པའི་ཡོངས་གྲུབ་ཏུ་འཇོག་པའི་ངོ་བོ་ཉིད་གསུམ་གྱི་རྣམ་གཞག་དེ་ཙམ་
ཞིག་ཐེག་དམན་གྱི་མདོའི་དོན་དུ་གོ་ནུས་ལ། དེའི་ཕྱིར་འཁོར་ལོ་དང་པོར་གསུངས་པའི་གདུལ་བྱ་
ནི་གང་ཟག་གི་བདག་མེད་ཀྱི་དབང་དུ་བྱས་པའི་མཚན་ཉིད་ངོ་བོ་ཉིད་མེད་པར་རྟོགས་པའི་སྣོད་དུ་
རུང་ལ། ཆོས་ཀྱི་བདག་མེད་ཀྱི་དབང་དུ་བྱས་པའི་མཚན་ཉིད་ངོ་བོ་ཉིད་མེད་པར་རྟོགས་པའི་སྣོད་དུ་
མི་རུང་བ་ལ་གསུངས་པ་དགོངས་འགྲེལ་གྱིས་ཤུགས་ལ་འགྲེལ་བས། ལེགས་པར་རྣམ་པར་ཕྱེ་བའི་
ཆོས་འཁོར་ཐེག་པ་ཐམས་ཅད་ལ་ཞུགས་པའི་ཆེད་དུ་གསུངས་པའི་དོན་ནི་དེའོ་ཞེས་གསུངས་པའི་
དགོངས་པར་མཛད་ནས། འཁོར་ལོ་དང་པོའི་ཆེད་དུ་བྱ་བའི་གདུལ་བྱས་གང་ཟག་གི་བདག་མེད་



མཐའ་དཔྱོད་སྤྱད་ཚེ།
འཁོར་ལོ་གསུམ་གྱི་ཆེད་དུ་བྱ་བའི་གདུལ་བྱ་ངོས་བཟུང་བ།
(281)
ཀྱི་དབང་དུ་བྱས་པའི་མཚན་ཉིད་གསུམ་གྱི་རྣམ་གཞག་འཁོར་ལོ་དང་པོའི་མདོའི་དོན་དུ་གོ་བ་ཙམ་
དང༌༑ བར་པའི་ཆེད་དུ་བྱ་བའི་གདུལ་བྱས་ཆོས་ཀྱི་བདག་མེད་ཀྱི་དབང་དུ་བྱས་པའི་མཚན་ཉིད་
གསུམ་གྱི་རྣམ་གཞག་འཁོར་ལོ་བར་བའི་མདོའི་དོན་དུ་གོ་བ་ཙམ་ཡིན་གྱི། ཐ་མའི་ཆེད་དུ་བྱ་བའི་
གདུལ་བྱས་ཆོས་ཀྱི་བདག་མེད་ཀྱི་དབང་དུ་བྱས་པའི་མཚན་ཉིད་གསུམ་གྱི་རྣམ་བཞག་འཁོར་ལོ་
བར་པའི་དོན་དུ་དངོས་སུ་བསྟན་པའི་ཤུགས་ལ་གང་ཟག་གི་བདག་མེད་ཀྱི་དབང་དུ་བྱས་པའི་མཚན་
ཉིད་གསུམ་གྱི་རྣམ་གཞག་འཁོར་ལོ་དང་པོའི་དོན་དུ་གོ་ནུས་པ་ཡིན་ལ། དེ་ཉིད་ཐེག་པ་ཐམས་ཅད་
ལ་ཡང་དག་པར་ཞུགས་པའི་དོན་ཡིན་ནོ། །ཞེས་གསུངས་ཀྱང་། ཅུང་ཟད་དཔྱད་ན། ཤེས་བྱ་ཆོས་
ཅན༑ འཁོར་ལོ་བར་པའི་ཆེད་དུ་བྱ་བའི་གདུལ་བྱས་གང་ཟག་གི་བདག་མེད་ཀྱི་དབང་དུ་བྱས་པའི་
མཚན་ཉིད་གསུམ་གྱི་རྣམ་གཞག་འཁོར་ལོ་དང་པོའི་དོན་དུ་གོ་མི་ནུས་པར་ཐལ། དེས་ཆོས་ཀྱི་
བདག་མེད་ཀྱི་དབང་དུ་བྱས་པའི་དེ་གསུམ་བར་པའི་དོན་དུ་གོ་བ་ཙམ་ཡིན་པ་གང་ཞིག །ཙམ་སྒྲ་
སྨོས་པ་ལ་དགོས་པ་ཡོད་པའི་ཕྱིར། འདོད་ན། འཁོར་ལོ་ཐ་མའི་ཆེད་དུ་བྱ་བའི་གདུལ་བྱ་དེ་ལ།
བར་པའི་ཆེད་དུ་བྱ་བའི་གདུལ་བྱས་མ་གོ་བའི་གོ་བ་ལྷག་པོ་གཅིག་ཡོད་པར་ཐལ། འདོད་པ་གང་
ཞིག །ཐ་མའི་ཆེད་དུ་བྱ་བའི་གདུལ་བྱས་གང་ཟག་གི་བདག་མེད་ཀྱི་དབང་དུ་བྱས་པའི་དེ་གསུམ་
འཁོར་ལོ་དང་པོའི་དོན་དུ་གོ་ནུས་པའི་ཕྱིར། རྟགས་གཉིས་ཀ་དངོས། འདོད་ན། ཐ་མའི་ཆེད་དུ་བྱ་
བའི་གདུལ་བྱ་དེ་བར་པའི་ཆེད་དུ་བྱ་བའི་གདུལ་བྱ་ལས་དབང་པོ་རྣོ་བར་ཐལ་ལོ། །འདོད་མི་ནུས་ཏེ།
བར་པའི་ཆེད་དུ་བྱ་བའི་གདུལ་བྱ་དེ་ཅིག་ཤོས་ལས་དབང་པོ་རྣོ་བའི་ཕྱིར་ཏེ། དེ་ལྟར་རྗེ་ཡབ་སྲས་
ཀྱིས་གསུངས་པའི་ཕྱིར། གཞན་ཡང་། འཁོར་ལོ་བར་པའི་ཆེད་དུ་བྱ་བའི་གདུལ་བྱས་གང་ཟག་གི་
བདག་མེད་ཀྱི་དབང་དུ་བྱས་པའི་མཚན་ཉིད་གསུམ་གྱི་རྣམ་གཞག་འཁོར་ལོ་དང་པོའི་མདོའི་དོན་དུ་
གོ་ནུས་པར་ཐལ། འཁོར་ལོ་བར་པར་གཞན་དབང་བདེན་མེད་དུ་སྒྲས་ཟིན་ལ་གསུངས་པ་སྒྲ་ཇི་
བར་



(388)
འཁོར་ལོ་གསུམ་གྱི་ཆེད་དུ་བྱ་བའི་གདུལ་བྱ་ངོས་བཟུང་བ།
མཐའ་དཔྱོད་སྨད་ཆ།
བཞིན་པ་མི་འཛིན་པའི་སེམས་ཙམ་པས་དེ་དེར་གོ་ནུས་པའི་ཕྱིར་ཏེ། གཞན་དབང་བདེན་གྲུབ་ཏུ་
འདོད་པའི་སེམས་ཙམ་པས་དེ་དེར་གོ་ནུས་པའི་ཕྱིར་ཏེ། སེམས་ཙམ་པས་དེ་དེར་གོ་ནུས་པའི་ཕྱིར་ཏེ།
འཁོར་ལོ་ཐ་མའི་ཆེད་དུ་བྱ་བའི་གདུལ་བྱས་དེ་དེར་གོ་ནུས་པའི་ཕྱིར། གཞན་ཡང་། ཤེས་བྱ་ཆོས་
ཅན། ཁྱེད་རྣམས་ཀྱིས་ཐེག་པ་ཆེན་པོ་ལ་ཡང་ཞུགས་ཀྱི་དོན་དེ་མི་འཐད་པར་ཐལ། དེ་ལྟར་ན་
འཁོར་ལོ་ཐ་མ་བསྐོར་ཁ་མའི་དུས་དེར། འཁོར་ལོ་ཐ་མའི་ཆེད་དུ་བྱ་བའི་གདུལ་བྱ་བཞག་ཏུ་མེད་པ་
གང་ཞིག །སྤྱིར་དེ་ངེས་པར་ཡོད་དགོས་པའི་ཕྱིར། དང་པོ་དེར་ཐལ། ཁྱེད་རྣམས་ཀྱིས་འཁོར་ལོ་ཐ་
མ་བསྐོར་བ་ལ་བརྟེན་ནས་འཁོར་ལོ་ཐ་མའི་ཆེད་དུ་བྱ་བའི་གདུལ་བྱས་འཁོར་ལོ་དང་པོ་གཉིས་ཀྱི་
མདོ་དོན་གོ་ནུས་པ་ཁོ་ན་ཐེག་པ་ཐམས་ཅད་ལ་ཡང་ཞུགས་ཀྱི་དོན་དུ་ཞལ་གྱིས་བཞེས་པའི་ཕྱིར།
རྟགས་གཉིས་པ་དེར་ཐལ། འཁོར་ལོ་ཐ་མའི་ཆེད་དུ་བྱ་བའི་གདུལ་བྱ་ཡིན་ན། འཁོར་ལོ་ཐ་མ་
གསུངས་བ་ལ་ཉེ་བའི་གདུལ་བྱ་ཡིན་པས་མ་ཁྱབ་པའི་ཕྱིར། ཁྱད་པར་ཁྱེད་རྣམས་ཀྱིས་འཆད་ཚུལ་
དེ་ལུང་ཕྱི་མའི་དོན་དུ་མ་སོང་བར་ཐལ། གསུང་དེ་འཁོར་ལོ་ཐ་མའི་ཆེད་དུ་བྱ་བའི་གདུལ་བྱ་ལ་
ཆོས་འཁོར་ཐ་མ་བསྐོར་ཏེ་འཁོར་ལོ་བར་པའི་དགོངས་པ་འགྲེལ་ཚུལ་སྟོན་པའི་གསུང་ཡིན་པ་མ་
གཏོགས། འཁོར་ལོ་ཐ་མའི་ཆེད་དུ་བྱ་བའི་གདུལ་བྱ་ངོས་འཛིན་གྱི་གསུང་མ་ཡིན་པའི་ཕྱིར། ཐེག་
པ་ཐམས་ཅད་ལ་ཡང་དག་པར་ཞུགས་པའི་ཆེད་དུ་གསུངས་པའི་དོན་དེའོ། ཞེས་གསུངས་ཀྱི་ཡང་
དག་པར་ཞུགས་པའི་དོན་དེའོ། །ཞེས་མ་གསུངས་པའི་ཕྱིར། འོ་ན། དགོངས་པ་ཇི་ལྟ་བུ་ཞེ་ན། འདི་
ཡིན་ཏེ། འཁོར་ལོ་དང་པོ་གཉིས་ཀྱི་བརྗོད་བྱ་ལ་དོགས་པ་ཡང་དག་པར་ཞུགས་པའི་ཐེག་ཆེན་གྱི་
རིགས་ཅན་དབང་རྟུལ་ལ་ལེགས་ཕྱེའི་ཆོས་འཁོར་བསྐོར་ཏེ། ཆོས་ཀྱི་བདག་མེད་ཀྱི་དབང་དུ་བྱས་
པའི་མཚན་ཉིད་གསུམ་གྱི་རྣམ་བཞག་འཁོར་ལོ་བར་པའི་མདོའི་དོན་དུ་དངོས་སུ་འགྲེལ་བའི་ཤུགས་
ལ་གང་ཟག་གི་བདག་མེད་ཀྱི་དབང་དུ་བྱས་པའི་མཚན་ཉིད་གསུམ་གྱི་རྣམ་བཞག་འཁོར་ལོ་དང་



མཐའ་དཔྱོད་སྨད་ཆ།
འཁོར་ལོ་གསུམ་གྱི་ཆེད་དུ་བྱ་བའི་གདུལ་བྱ་ངོས་བཟུང་བ།
(283)
པོའི་དོན་དུ་འགྲེལ་ཞིང་། མདོ་དེ་ཉིད་གང་ཟག་བདག་མེད་སྟོན་པའི་སྣོད་དུ་རུང་ལ། ཆོས་ཀྱི་བདག་
མེད་སྟོན་པའི་སྣོད་དུ་མི་རུང་བ་ལ་གསུངས་པ་ལ་འགྲེལ་ཞེས་པའི་དོན་ཡིན་པའི་ཕྱིར། གཉིས་པ་
རང་གི་ལུགས་ནི། འཁོར་ལོ་དང་པོའི་ཆེད་དུ་བྱ་བའི་གདུལ་བྱ་ཡོད་དེ། བྱེ་མདོ་གཉིས་ཀ་ཡོད་པར་
བཤད་ཟིན་པ་ལྟར་དང༌། ཉན་ཐོས་དང་རང་རྒྱལ་གྱི་རིགས་ཅན་གཉིས་ཀ་ཡོད་པའི་ཕྱིར། འོ་ན།
དེ་རང་རྒྱལ་གྱི་སྡེ་སྣོད་དུའང་འགྱུར་རོ་ཞེ་ན། འདོད་ལན་འདེབས་དགོས་པ་འདྲ་སྟེ། རང་རྒྱལ་གྱི་སྡེ་
སྣོད་ཅིག་ཡོད་པ་གང་ཞིག །ཉན་ཐོས་ཀྱི་སྡེ་སྣོད་ལས་གཞན་པའི་དེ་མི་རྙེད་པའི་ཕྱིར། བར་པའི་ཆེད་
དུ་བྱ་བའི་གདུལ་བྱ་ཡོད་དེ། འཁོར་ལོ་ཐ་མས་དགོངས་པ་བཀྲལ་བ་ལ་མ་ལྟོས་པར་འཁོར་ལོ་བར་
བའི་དགོངས་པ་རྫོགས་པར་རྟོགས་ནུས་པའི་སེམས་ཙམ་པ་དབང་རྣོན་དེ་དེ་ཡིན་པའི་ཕྱིར། ཐ་མའི་
ཆེད་དུ་བྱ་བའི་གདུལ་བྱ་ཡོད་དེ། རྗོད་བྱེད་སྒྲའི་ཐེག་པ་ཐམས་ཅད་དེ་འཁོར་ལོ་དང་པོ་གཉིས་ཀྱིས་
ཕུང་སོགས་ཀྱི་ཆོས་ཐམས་ཅད་རང་གི་མཚན་ཉིད་ཀྱིས་གྲུབ་པར་དངོས་སུ་བསྟན་པ་དང་། རང་གི་
མཚན་ཉིད་ཀྱིས་མ་གྲུབ་པ་སྒྲས་ཟིན་ལ་དངོས་སུ་བསྟན་པ་གཉིས་སྒྲ་སོར་བཞག་ན་འགལ་འདུག་
ཀྱང་༑ འགལ་བ་མེད་དགོས་པས་ཅི་ལ་དགོངས་ནས་བར་པར་དེ་ལྟར་གསུངས་སྙམ་པའི་དོགས་པ་
ཡང་དག་པར་ཞུགས་ཤིང་། འཁོར་ལོ་ཐ་མས་དགོངས་པ་བཀྲལ་བ་ལ་མ་ལྟོས་པར་བར་པའི་དགོངས་
པ་རྫོགས་པར་རྟོགས་མི་ནུས་པའི་སེམས་ཙམ་པ་དབང་རྟུལ་དེ་དེ་ཡིན་པའི་ཕྱིར། སྔར་བཤད་པ་
ལྟར་མདོ་སྡེ་ལ་འགལ་སྤོངགི་དྲི་བ་དང་། འགལ་བ་དེ་སྤོང་གི་ལན་དང་། དེ་དག་གི་གྲུབ་དོན་ཞུས་པ་
རྣམས་ལས་གསལ་ཞིང་། །བསྟན་བཅོས་འདིར་འབྱུང་བའི་གདུལ་བྱ་ནི་ཐེག་པ་ཐམས་ཅད་ལ་ཡང་
དག་པར་ཞུགས་པ་སྟེ། སྔ་མ་གཉིས་ནི་ཐེག་པ་ཆེ་ཆུང་སོ་སོ་བ་ཞེས་པའི་དོན་ཡང་ལེགས་པར་དྲངས་
པ་ཡིན་པས། ལེགས་པར་བཤད་དམ་སྙམ་མོ། །དེ་ལྟར་ཇི་སྐད་བཤད་པ་བཞིན། མདོ་སྡེ་དགོངས་
འགྲེལ་ལ་བརྟེན་ནས་ཡུམ་གྱི་མདོ་སྒྲ་ཇི་བཞིན་པ་མ་ཡིན་པར་འགྲེལ་གྱི། སློབ་དཔོན་ཤན་པས་ཤེར་



(284)
རང་རྒྱུད་པའི་ལུགས་ལ་མདོ་སྡེ་ལ་འགལ་སྤོང་གི་དྲི་བ།
མཐའ་དཔྱོད་སྨད་ཆ།
ཕྱིན་མན་ངག་ཏུ། ཉི་ཁྲིའི་བྱམས་ཞུས་ཀྱི་ལེའུས་ཡུམ་གྱི་མདོ་དྲང་དོན་དུ་འགྲེལ་པར་བཤད་པ་ལྟར་
ཁས་མི་ལེན་ཏེ། ཐོགས་མེད་སྐུ་མཆེད་སོགས་ཆེན་པོ་རྣམས་ཀྱིས་དེ་ལྟར་མ་བཤད་པས་སོ། ། སྨྲས་པ།
མདོ་སེམས་གྲུབ་མཐའི་མཁའ་ལ་འཕགས་པ་ཡི། །རྣམ་དཔྱོད་དཀྱིལ་འཁོར་རྫོགས་པའི་ཉིན་བྱེད་ཞིག །བསྟན་བཅོས་དགོངས་པའི་
པད་ཚལ་གསལ་བའི་ཕྱིར། ཐལ་འགྱུར་རིགས་པའི་སྣང་བ་འདི་ལྟར་འཕྲོ། བློ་གྲོས་ལང་ཚོ་ཆེར་རྒྱས་ཤིང་། དོན་གཉེར་མིག་གི་དཀྱུས་
རིང་བའི། །ལེགས་བཤད་རྐང་ག་ལྡན་པ་རྣམས། །དགའ་བའི་ཤུགས་ཀྱིས་ད་རོལ་ཅིག །ཅེས་བྱ་བ་ནི་བར་སྐབས་ཀྱི་ཚིགས་སུ་བཅད་
པའོ།།
། གཉིས་པ་དབུ་མ་པའི་ལུགས་ལ་གསུམ། དབུ་མ་རང་རྒྱུད་པས་དགོངས་འགྲེལ་གྱི་
དོན་ཇི་ལྟར་འཆད་པ་དང་། ཐལ་འགྱུར་བས་ཇི་ལྟར་འཆད་པ་དང་། ཞར་ལ་གཟུངས་རྒྱལ་གྱི་མདོ་
ལས་འབྱུང་བའི་རིམ་པ་གསུམ་གྱི་རྣམ་གཞག་བཤད་པའོ། །དང་པོ་ལ་བཞི། མདོ་སྡེ་ལ་འགལ་
སྤོང་གི་དྲི་བ་དང་། འགལ་བ་དེ་སྤོང་གི་ལན། ངོ་བོ་ཉིད་གསུམ་གྱི་ངོ་བོ་ངོས་བཟུང་བ། དེ་དག་གི་
གྲུབ་པའི་དོན་ཞུས་པའོ། །དང་པོ་ནི་ཁ་ཅིག །འཁོར་ལོ་དང་པོར་ཕུང་སོགས་ཀྱི་ཆོས་ཐམས་ཅད་
རང་བཞིན་གྱིས་གྲུབ་པར་གསུངས་པ་དང༌། བར་པར་ཆོས་ཐམས་ཅད་རང་གི་མཚན་ཉིད་ཀྱིས་མ་
གྲུབ་པར་བསྟན་པ་གཉིས་སྒྲ་སོར་བཞག་ན་འགལ་ཞེས་དྲིས་པ་ཡིན་ནོ་ཞེ་ན། མི་འཐད་པར་ཐལ།
འཁོར་ལོ་བར་པར་དེ་ལྟར་མ་བསྟན་པའི་ཕྱིར། དེར་ཐལ། འཁོར་ལོ་བར་པས་ཕུང་སོགས་མེད་
པར་མ་བསྟན་པའི་ཕྱིར། དེ་ལ་ཁྱབ་པ་ཡོད་དེ། ལུགས་འདི་ལ་ཡོད་ན་རང་གི་མཚན་ཉིད་ཀྱིས་ཡོད་
དགོས་པའི་ཕྱིར། རྩ་རྟགས་དེར་ཐལ། འཁོར་ལོ་བར་པར་ཕུང་སོགས་ཀྱི་ཆོས་ཐམས་ཅད་དོན་དམ་
པར་མེད་ཅིང་ཐ་སྙད་དུ་ཡོད་པར་བསྟན་པའི་ཕྱིར་ཏེ། དེས་དབུ་མ་པའི་ལྟ་བ་བསྟན་པའི་ཕྱིར།
རྟགས་སླ། ཁ་ཅིག །འཁོར་ལོ་དང་པོ་སྔར་བཞིན། བར་པར་ཆོས་ཐམས་ཅད་རང་གི་མཚན་ཉིད་
ཀྱིས་མ་གྲུབ་པར་སྒྲས་ཟིན་ལ་བསྟན་པ་ལ་དྲིས་ཟེར་བ་མི་འཐད་དེ། ཆོས་སྐད་ལ་སྦོམས་པའི་སྐྱོན་
བསs



མཐའ་དཔྱོད་སྨད་ཆ།
འགལ་བ་དེ་སྤོང་བའི་ལན་བཤད་པ།
(285)
ཡོད་པའི་ཕྱིར་ཏེ། ཤེས་རབ་སྙིང་པོ་ལྟ་བུར་དེ་ལྟར་བསྟན་ཡང་། རྒྱས་འབྲིང་བསྡུས་གསུམ་གྱིས་དེ་
ལྟར་མ་བསྟན་པའི་ཕྱིར། སྒྲུབ་བྱེད་འོག་ཏུ་འཆད། རང་ལུགས། འཁོར་ལོ་དང་པོ་སྔར་བཞིན།
བར་པ་ཤེས་རབ་སྙིང་པོ་ལྟ་བུར་ཕུང་སོགས་ཀྱི་ཆོས་ཐམས་ཅད་རང་གི་མཚན་ཉིད་ཀྱིས་མ་གྲུབ་པར་
སྒྲས་ཟིན་ལ་བསྟན་པ་གཉིས་སྒྲ་སོར་བཞག་ན་འགལ་ཡང་། འགལ་བ་མེད་དགོས་བས། ཅི་ལ་
དགོངས་ནས་ཤེས་རབ་སྙིང་པོ་ལྟ་བུར་དེ་ལྟར་གསུངས་ཞེས་དྲིས་པ་ཡིན་ནོ། གཉིས་པ། འགལ་བ་
དེ་སྤོང་པའི་ལན་ནི། སྔར་དྲངས་པ་ལྟར་གྱི་དོན་དམ་ཡང་དག་འཕགས་ངས་ཆོས་རྣམས་ཀྱི་ངོ་བོ་
ཉིད་མེད་པ་རྣམ་པ་གསུམ་པོ་འདི་ལྟ་སྟེ། ཞེས་སོགས་གསུངས་པ་ཡིན་ནོ། མདོ་འདིའི་དོན་བཤད་དུ་
ཡོད་དེ། དངོས་སུ་ཤེར་སྙིང་གི་མདོ་དོན་བཤད་པའི་སྒོ་ནས་འཁོར་ལོ་དང་པོ་དང་མི་འགལ་བའི་
སྒྲུབ་བྱེད་བསྟན་པ་དང་ཤུགས་ལ་འཁོར་ལོ་དང་པོར་ཕུང་སོགས་ཀྱི་ཆོས་ཐམས་ཅད་དོན་དམ་པར་
རང་གི་མཚན་ཉིད་ཀྱིས་གྲུབ་པར་གསུངས་པ་དྲང་དོན་དུ་འགྲེལ་ཚུལ་གཉིས་སུ་ཡོད་པའི་ཕྱིར །
དང་པོ་ཡོད་དེ། ཤེར་སྙིང་གི་སྒྲས་ཟིན་ལ་དེ་ལྟར་གསུངས་པའི་དགོངས་གཞི་དགོངས་པ་དགོས་པ་
དངོས་ལ་གནོད་བྱེད་བཞི་བསྟན་པའི་སྒོ་ནས་དྲང་དོན་གྱི་མདོར་འགྲེལ་བའི་ཕྱིར་ཏེ། ཀུན་བཏགས་
དོན་དམ་པར་རང་གི་མཚན་ཉིད་ཀྱིས་གྲུབ་པའི་ངོ་བོ་ཉིད་མེད་པ་དང་། གཞན་དབང་དོན་དམ་པར་
སྐྱེ་བ་ངོ་བོ་ཉིད་མེད་པ་དང་། ཡོངས་གྲུབ་དོན་དམ་པར་གྲུབ་པའི་ངོ་བོ་ཉིད་མེད་པ་གསུམ་པོ་ཤེར་
སྙིང་ལྟ་བུར་དེ་ལྟར་གསུངས་པའི་དགོངས་གཞི་དང་དགོངས་པ་གཉིས་ཀར་བསྟན་པའི་སྒོ་ནས་དེ་
ལྟར་གསུངས་པ་དྲང་དོན་དུ་འགྲེལ་དགོས་པ་ཞར་བྱུང་གི་གདུལ་བྱ་དབུ་མ་ཐལ་འགྱུར་བ་རྗེས་སུ་
བཟུང་བ་དང་། དངོས་ལ་གནོད་བྱེད་ཕུང་སོགས་ཀྱི་ཆོས་རྣམས་རང་གི་མཚན་ཉིད་ཀྱིས་གྲུབ་པར་
སྒྲུབ་པའི་རིགས་པ་ལ་བརྟེན་ནས་དེ་ལྟར་གསུངས་པ་དྲང་དོན་དུ་འགྲེལ་བའི་ཕྱིར། དང་པོ་གྲུབ་སྟེ།
དེ་ལྟར་བསྟན་པས་ཤེར་སྙིང་ལྟ་བུར་སྒྲས་ཟིན་ལ་དེ་ལྟར་གསུངས་པ་ཕུང་སོགས་དོན་དམ་པར་མེད་



(286)
འགལ་བ་དེ་སྤོང་བའི་ལན་བཤད་པ།
མཐའ་དཔྱོད་སྨད་ཆ།
པའི་དབང་དུ་མཛད་པར་གྲུབ། དེ་གྲུབ་པས་མདོ་ཚིག་དེ་རྣམས་ཀྱིས་རྟག་ཆད་ཀྱི་མཐའ་གཉིས་་དང་
བྲལ་བའི་དེ་ཁོ་ན་ཉིད་བསྟན་པར་གྲུབ། དེ་ལས་མདོ་ཚིག་དེ་རྣམས་ཀྱིས་ངེས་དོན་སྟོང་ཉིད་ཁོ་ན་
གཞུང་བཙུགས་ནས་དངོས་བསྟན་བསྟན་བྱའི་གཙོ་བོ་བྱེད་པ་གྲུབ་ཅིང་། དེ་ལྟར་དུ་འཁོར་ལོ་ཐ་མས་
འགྲེལ་བའི་ཕྱིར་ཏེ། དབུ་མ་སྣང་བ་ལས། དེའི་དོན་དུ་བཅོམ་ལྡན་འདས་ཀྱིས་སྐྱེ་བ་མེད་པ་ལ་
སོགས་པ་བསྟན་པ་དོན་དམ་པའི་དབང་དུ་མཛད་པ་ཁོ་ནར་བརྗོད་ཅིང་། ངོ་བོ་ཉིད་མེད་པ་རྣམ་པ་
གསུམ་གྱི་དགོངས་པ་བསྟན་པས། དབུ་མའི་ལམ་མཐའ་གཉིས་དང་བྲལ་བ་རབ་ཏུ་བསྟན་པའི་
ཕྱིར༑ ངེས་པའི་དོན་ཁོ་ན་གཞུང་འཛུགས་པར་མཛད་པ་ཡིན་ནོ། །ཞེས་གསུངས་བའི་ཕྱིར། ཁོ་ན་རེ།
དེ་མི་འཐད་པར་ཐལ། དབུ་མ་སྣང་བར་འདི་ལྟར་གསུངས་པ་འཁོར་ལོ་ཐ་མས། ཤེར་ཕྱིན་འབུམ་
པའི་ནང་ཚན་དུ་གྱུར་པའི་གཟུགས་མེད་ཅེས་སོགས་ཀྱི་མདོ་ཚིག་ངེས་དོན་གྱི་མདོར་གཞུང་བཙུགས་
ནས་སྒྲུབ་པ་ཁོ་ན་ལ་སྦྱར་རིགས་པའི་ཕྱིར་ཏེ། བསྟན་བཅོས་ལས། དགོངས་པ་བསྟན་ནས་ངེས་དོན་
དུ་སྒྲུབ་པ་ཞེས་དང་། དགོངས་འགྲེལ་ནི་ཡུམ་འབུམ་པ་ལྟ་བུ་རྣམས་ངེས་དོན་དུ་གཞུང་འཛུགས་པའི་
མདོར་བཞེད་དོ། །ཞེས་གསུངས་པའི་ཕྱིར། ཞེ་ན་མ་ཁྱབ་སྟེ། བསྟན་བཅོས་ལས་དེ་ལྟར་གསུངས་
པ༑ འཁོར་ལོ་ཐ་མས་ཤེས་རབ་སྙིང་པོའི་ནང་ཚན་དུ་གྱུར་བའི་གཟུགས་མེད་ཅེས་སོགས་ཀྱི་མདོ་
ཚིག་དགག་བྱ་ལ་དོན་དམ་གྱི་ཁྱད་པར་མ་སྦྱར་བ་རྣམས། དྲང་དོན་གྱི་མདོར་དངོས་སུ་འགྲེལ་བའི་
ཤུགས་ལ། ཤེར་ཕྱིན་འབུམ་པའི་ནང་ཚན་དུ་གྱུར་པའི་གཟུགས་མེད་ཅེས་སོགས་དགག་བྱ་ལ་དོན་
དམ་གྱི་ཁྱད་པར་སྦྱར་བ་རྣམས་ངེས་དོན་གྱི་མདོར་གཞུང་བཙུགས་ནས་སྒྲུབ་པ་ལ་དགོངས་པའི་
ཕྱིར་ཏེ། བསྟན་བཅོས་ལས། མདོར་བསྡུ་ན་ཐེག་ཆེན་ལ་ཞུགས་པ་ལ་འཁོར་ལོ་གཉིས་པ་
གསུངས་པ་དེ་ལ་དགག་བྱ་ལ་དོན་དམ་པའི་ཁྱད་པར་སྦྱར་བ་དང་མ་སྦྱར་བ་གཉིས་བྱུང་བའི་ཕྱི་མའི་
མདོ་ནས་འབྱུང་བ་བཞིན། སྒྲ་ཇི་བཞིན་པར་མི་བཟུང་བར་སྔ་མ་ནས་འབྱུང་བ་བཞིན་སྐྱེ་འགག་ལ་
༡



མཐའ་དཔྱོད་སྨད་ཆ།
འགལ་བ་དེ་སློང་བའི་ལན་བཤད་པ།
(287)
སོགས་པ་དོན་དམ་དུ་མེད་ཅིང་ཐ་སྙད་དུ་ཡོད་པར་ཤེས་པར་གྱིས་ཤིག །ཅེས་དགོངས་འགྲེལ་གྱིས་
འགྲེལ་པས་དགོངས་འགྲེལ་ནི་ཡུམ་འབུམ་པ་ལྟ་བུ་རྣམས་ངེས་དོན་དུ་གཞུང་འཛུགས་པའི་མདོར་
བཞེད་དོ། །ཞེས་གསུངས་པའི་ཕྱིར། དེ་ལྟར་མིན་ན་ཡུམ་འབུམ་པར་དེ་ཡང་འཇིག་རྟེན་གྱི་ཐ་སྙད་དུ་
ཡིན་གྱི་དོན་དམ་པར་ནི་མ་ཡིན་ནོ། །ཞེས་དགག་བུ་ལ་དོན་དམ་གྱི་ཁྱད་པར་དངོས་སུ་སྦྱར་ལ། ཤེས་
རབ་སྙིང་པོས་དེ་ལྟར་མ་སྦྱར་བའི་ཁྱད་པར་མི་འཐད་པར་ཐལ། ཤེར་ཕྱིན་འབུམ་པའི་ནང་ཚན་དུ་
གྱུར་པའི་གཟུགས་མེད་ཅེས་སོགས་གསུངས་པ། གཟུགས་སོགས་དོན་དམ་དུ་མེད་པའི་དབང་དུ་
མཛད་པ་རྟོགས་དཀའ་ལ། ཤེས་རབ་སྙིང་པོའི་ནང་ཚན་དུ་གྱུར་པའི་གཟུགས་མེད་ཅེས་སོགས་
གསུངས་པ། གཟུགས་སོགས་དོན་དམ་དུ་མེད་པའི་དབང་དུ་མཛད་པ་གོ་སླ་བའི་ཕྱིར། མ་གྲུབ་ན་
སོང་། དེར་ཐལ། དེའི་དོན་དུ་བཅོམ་ལྡན་འདས་ཀྱིས་སྐྱེ་བ་མེད་པ་ཞེས་སོགས་དབུ་མ་སྣང་བའི་
ལུང་སྔར་དྲངས་པ་རྣམས་ཀྱིས་ཤེས་རབ་སྙིང་པོའི་ནང་ཚན་དུ་གྱུར་པའི་གཟུགས་མེད་ཅེས་སོགས་
གཟུགས་སོགས་དོན་དམ་དུ་མེད་པའི་དབང་དུ་མཛད་པར་དངོས་སུ་མ་བསྟན་པར་ཤེས་ཕྱིན་འབུམ་
པའི་ནང་ཚན་དུ་གྱུར་པའི་གཟུགས་མེད་ཅེས་སོགས་གཟུགས་སོགས་དོན་དམ་དུ་མེད་པའི་དབང་དུ་
མཛད་པར་དངོས་སུ་བསྟན་པའི་ཕྱིར། རྟགས་ཁས་བླངས་སོ། །ཡང་ཁོ་ན་རེ། འཁོར་ལོ་ཐ་མས་
འཁོར་ལོ་བར་པའི་དགོངས་པ་འགྲེལ་ཚུལ་ཁྱེད་ཀྱི་ཇི་སྐད་བཤད་པ་དེ་མི་འཐད་པར་ཐལ། འཁོར་
ལོ་ཐ་མས་སེམས་ཙམ་པས་འདོད་པ་ལྟར་གྱི་མཚན་ཉིད་གསུམ་གྱི་རྣམ་གཞག་བསྟན་པའི་ཕྱིར་ཏེ།
འཁོར་ལོ་ཐ་མས་སེམས་ཙམ་པས་འདོད་པ་ལྟར་གྱི་མཚན་ཉིད་གསུམ་གྱི་རྣམ་གཞག་དངོས་བསྟན་
ཙམ་དུ་བྱེད་པ་དང༌། དབུ་མ་པས་འདོད་པ་ལྟར་གྱི་མཚན་ཉིད་གསུམ་གྱི་རྣམ་གཞག་ཤུགས་བསྟན་
བསྟན་བྱའི་གཙོ་བོར་བྱེད་པའི་ཕྱིར་ཏེ། བསྟན་བཅོས་ལས། ཆ་ཕྱེ་ནས་མདོའི་དོན་དུ་འཇོག་གོ །
ཞེས་གསུངས་པའི་ཕྱིར་ཞེ་ན། མ་ཁྱབ་སྟེ། མདོ་གཅིག་གི་བརྗོད་བྱ་ལ་གཉིས་སུ་བྱེད་པ་ཆ་ཕྱེ་ནས་



(288)
འགལ་བ་དེ་སྤོང་བའི་ལན་བཤད་པ།
མཐའ་དཔྱོད་སྨད་ཆ།
འཇོག་པའི་དོན་དུ་བྱེད་པ་དགོངས་པ་མ་ཡིན་པའི་ཕྱིར་ཏེ། སེམས་ཙམ་པས་འདོད་པ་ལྟར་གྱི་མཚན་
ཉིད་གསུམ་གྱི་རྣམ་གཞག་སྟོན་པའི་དགོངས་འགྲེལ་ལང་གཤེགས་རྒྱན་སྟུག་པོ་བཀོད་པ་སོགས་ཀྱི་
མདོ་ཚིག་དང༌། དབུ་མ་པས་འདོད་པ་ལྟར་གྱི་མཚན་ཉིད་གསུམ་གྱི་རྣམ་གཞག་སྟོན་པའི་འཁོར་ལོ་
ཐ་མའི་མདོ་གཉིས་ཀ་ཡོད་པ་ཆ་ཕྱེ་ནས་མདོའི་དོན་དུ་འཇོག་པའི་དོན་ཡིན་པའི་ཕྱིར་ཏེ། བསྟན་
བཅོས་ལས། གལ་ཏེ་རྣལ་འབྱོར་སྤྱོད་པ་པའི་མཚན་ཉིད་གསུམ་གྱི་འཇོག་ལུགས་མདོ་འདིའི་དོན་མ་
ཡིན་ན། གང་གི་ཡང་དོན་མིན་པར་བཞེད་དམ་སྙམ་ན། དབུ་མ་སྣང་པ་ལས། དགོངས་འགྲེལ་དང་།
ལང་གཤེགས་དང་། རྒྱན་སྟུག་པོ་བཀོད་པ་སོགས་ལས། ཕྱི་རོལ་དགག་ནས་སེམས་ཙམ་ཀྱི་ལུགས་
སུ་སྒྲུབ་པའི་སྐབས་གཞན་འགའ་ཞིག་ཏུ་སེམས་ལ་རང་བཞིན་མ་བཀག་པ་ནི། ཆོས་ཐམས་ཅད་
རང་བཞིན་མེད་པར་ཅིག་ཅར་དུ་རྟོགས་མི་ནུས་པ་རིམ་གྱིས་བཀྲི་དགོས་པ་རྣམས་ཀྱི་བསམ་པ་དང་
མཐུན་པར་བསྟན་པ་ཡིན་ནོ། །ཞེས་གསུངས་པས། མདོ་དེ་དག་ལས་ཅིག་ཅར་དུ་ཆོས་ཐམས་ཅད་
རང་བཞིན་མེད་པར་རྟོགས་ནུས་པའི་གདུལ་བྱ་ལ་བཤད་པ་དང་། སྔ་མ་གཉིས་ཀ་ཡོད་པས། ཆ་ཕྱེ་
ནས་མདོའི་དོན་དུ་འཇོག་གོ །ཞེས་གསུངས་པའི་ཕྱིར། དེ་ལྟར་མ་ཡིན་ན། བསྟན་བཅོས་ལས།
གལ་ཏེ་རྣལ་འབྱོར་སྤྱོད་པ་པའི་མཚན་ཉིད་གསུམ་གྱི་འཇོག་ལུགས་མདོ་འདིའི་དོན་མ་ཡིན་ན། ཞེས་
དོགས་བསླང་འདི་ལྟར་མཛད་པ་དང་། དགོངས་འགྲེལ་ལས། མཚན་ཉིད་གསུམ་གསུངས་པའི་
དོན་རྣལ་འབྱོར་སྤྱོད་པ་བ་དག་གིས་ཇི་ལྟར་བཀྲལ་བ། མདོའི་དོན་མིན་པར་དབུ་མའི་དོན་དུ་འགྲེལ་
བའི་ལམ་སྲོལ་འདི་ནི་ལེགས་ལྡན་འབྱེད་ཀྱིས་ཕྱེ་བ་ཞིབ་ཏུ་ནི་དབུ་མ་སྣང་བ་ལས་བཤད་དེ། ཚུལ་
གཉིས་ཀྱི་མདོ་འགྲེལ་ཚུལ་ཞིབ་ཏུ་ཤེས་ན་ཤིང་རྟ་ཆེན་པོ་རྣམས་ཀྱི་རིགས་པའི་རྣམ་འགྱུར་དང༌།
གསུང་རབ་འགྲེལ་ཚུལ་དུ་མ་ཞིག་ཤེས་སོ་ཞེས་གསུངས་པ་མི་འཐད་པར་ཐལ། སེམས་ཙམ་པས་
འདོད་པ་ལྟར་གྱི་མཚན་ཉིད་གསུམ་གྱི་རྣམ་གཞག་འཁོར་ལོ་ཐ་མའི་མདོ་འདིའི་དགོངས་པ་ཡིན་



མཐའ་དཔྱོད་སྨད་ཆ།
འགལ་བ་དེ་སྤོང་བའི་ལན་བཤད་པ།
(28)
པའི་ཕྱིར་ཏེ། དེ་འདིའི་བསྟན་དོན་ཡིན་པའི་ཕྱིར་ཏེ། འཁོར་ལོ་ཐ་མས་དེ་དངོས་སུ་བསྟན་པའི་ཕྱིར།
རྟགས་ཁས། འོ་ན་སེམས་ཙམ་པས་འདོད་པ་ལྟར་གྱི་མཚན་ཉིད་གསུམ་གྱི་རྣམ་བཞག་སྟོན་པའི་
དགོངས་འགྲེལ་སོགས་ཀྱི་མདོ་ཚིག་ཇི་ལྟར་ཡོད་པ་ཡིན་ཞེ་ན། ཤིན་ཏུ་ཡང་ཡོད་དེ། སེམས་ཙམ་གྱི་
ལྟ་བ་སྟོན་པའི་དགོངས་འགྲེལ་སོགས་ཀྱི་མདོ་ཚིག་ཡོད་པའི་ཕྱིར་དང་། སེམས་ཙམ་གྱི་ལྟ་བ་སྟོན་
པའི་ཡུམ་གྱི་མདོ་ཆིག་ཀྱང་ཡོད་པའི་ཕྱིར། ཕྱི་མ་གྲུབ་སྟེ། གཟུགས་ནི་ཟབ་པ་མ་ཡིན། ཕྲ་བ་མ་ཡིན།
ཞེས་སོགས་འབྱུང་བའི་ཕྱིར། ཡང་ཁོ་ན་རེ། ཕར་ཕྱིན་རྣམ་བཤད་ལས། དགོངས་འགྲེལ་ལས་
མཚན་ཉིད་གསུམ་ལ་རང་གི་མཚན་ཉིད་ཀྱིས་གྲུབ་མ་གྲུབ་སོ་སོར་ཕྱེ་ནས་གསུངས་པའི་མདོ་མཚན་
ཉིད་ལ་ལྡེམ་དགོངས་ཀྱི་མདོར་བཤད་པ་མི་འཐད་པར་ཐལ། འཁོར་ལོ་ཐ་མ་ངེས་དོན་གྱི་མདོར་
ཁྱེད་འདོད་པའི་ཕྱིར་ཞེ་ན། མ་ཁྱབ་སྟེ། རྣམ་བཤད་ལས་དེ་ལྟར་གསུངས་པ་ཐལ་འགྱུར་པའི་གྲུབ་
མཐའ་ཤོར་བ་ཡིན་པའི་ཕྱིར། ཁ་ཅིག །མཚན་ཉིད་གསུམ་ལ་རང་གི་མཚན་ཉིད་ཀྱིས་གྲུབ་མ་གྲུབ་
གསལ་བར་ཕྱེ་ནས་སྟོན་པའི་ཡོན་ཏན་འབྱུང་གནས་ཀྱིས་ཞུས་པའི་ལེའུའི་མདོ་ཚིག་ཡོད་པ་ལ་
དགོངས་ནས་རྣམ་བཤད་ལས་དེ་ལྟར་གསུངས་ཞེས་ཟེར། ཡང་ཁ་ཅིག །དོན་དམ་ཡང་དག་
འཕགས་ཞུས་ཀྱི་ལེའུ་ལས། ངའི་དགོངས་ཏེ་བཤད་པ་ཟབ་མོ་ཡང་དག་པ་ཇི་ལྟ་བ་བཞིན་དུ་རབ་ཏུ་
མི་ཤེས་པས་ཆོས་དེ་ལ་མོས་ཀྱང་ཆོས་འདི་དག་ཐམས་ཅད་ནི་ངོ་བོ་ཉིད་མེད་པ་ཁོ་ན་ཡིན་ནོ།
ཞེས་སོགས་གསུངས་པ་མཚན་ཉིད་ལ་ལྡེམ་དགོངས་ཀྱི་མདོ་ཡིན་པ་ལ་དགོངས་ནས་རྣམ་བཤད་
ལས་དེ་ལྟར་གསུངས་ཞེས་ཟེར། དང་པོ་མི་འཐད་དེ། མདོ་ཚིག་དེ་སེམས་ཙམ་པས་ལེགས་ཕྱེའི་
ཆོས་འཁོར་དུ་མི་འདོད་པའི་ཕྱིར་ཏེ་དེ་སེམས་ཙམ་པས་འདི་ནི་བླ་ན་མ་མཆིས་པ་ཞེས་ཉེ་ཚིག་སྨོས་
པའི་མཚན་གཞིར་མི་འདོད་པའི་ཕྱིར་ཏེ། རྣམ་བཤད་ལས། དེར་ས་བཅུའི་དབང་ཕྱུག་གི་སེམས་
དཔའ་བཅུས་སྟོན་པ་ལ་དྲི་བ་མི་འདྲ་བ་རེ་རེ་མཛད་པའི་དྲིས་ལན་གཞན་རྣམས་འདིའི་མཚན་གཞིར་



(290)
འགལ་བ་དེ་སྤོང་བའི་ལན་བཤད་པ་
མཐའ་དད་སྨད་ཆ།
འབྲེལ་བ་ཅུང་ཟད་ཀྱང་མེད་པའི་ཕྱིར། ཞེས་གསུངས་པའི་ཕྱིར། གཉིས་པ་ཡང་མི་འཐད་དེ། མདོ་
ཚིག་དེ་སེམས་ཙམ་པས་ལེགས་ཕྱེའི་ཆོས་འཁོར་དུ་མི་འདོད་པའི་ཕྱིར་ཏེ། དེ་སེམས་ཙམ་པས་འདི་
ནི་བླ་ན་མ་མཆིས་པ་ཞེས་ཉེ་ཚིག་སྨོས་པའི་མཚན་གཞིར་མི་འདོད་པའི་ཕྱིར་ཏེ། དེ་སེམས་ཙམ་པས་
མདོ་སྡེ་ལ་འགལ་སྤོང་གི་དྲི་བའི་དངོས་ལན་གྱི་མདོར་མི་འདོད་པའི་ཕྱིར། ཡང་ཁ་ཅིག་ན་རེ།
ཞི་འཚོ་དཔོན་སློབ་ལྟར་ན་འཁོར་ལོ་ཐ་མ་ངེས་དོན་གྱི་མདོ་ཡིན་ཀྱང་། འཕགས་སེང་གི་ལུགས་ལ་
དྲང་དོན་གྱི་མདོ་ཡིན་པ་ལ་དགོངས་ནས་རྣམ་བཤད་ལས་དེ་ལྟར་གསུངས་ཞེས་ཟེར། མི་འཐད་དེ།
འཕགས་སེང་གཉིས་མདོ་སྡེ་དགོངས་འགྲེལ་གྱི་དགོངས་པ་འཆད་ཚུ ལ་ཞི་འཚོ་དཔོན་སློབ་དང་
མཐུན་པའི་ཕྱིར་ཏེ། དེ་མི་མཐུན་ན་བསྟན་བཅོས་འདིར། འཕགས་སེང་གཉིས་ཀྱིས་དགོངས་འགྲེལ་
གྱི་མདོ་དོན་འཆད་ཚུལ་གཅིག་ལོགས་སུ་གསུངས་རིགས་པ་ལས་དེ་མི་འབྱུང་བའི་ཕྱིར། ཡང་ཁོ་ན་
རེ༑ དགོངས་འགྲེལ་ལས། རྣམ་ཤེས་ཚོགས་བརྒྱད་དང་མཐར་ཐུག་ཐེག་པ་གསུམ་དུ་གྲུབ་པ་དང་།
གཞན་དབང་བདེན་གྲུབ་སོགས་སུ་གསུངས་པ་མི་འཐད་པར་ཐལ། འཁོར་ལོ་ཐ་མ་ངེས་དོན་གྱི་
མདོར་ཁྱེད་འདོད་པའི་ཕྱིར་ཞེ་ན། མ་ཁྱབ་སྟེ། དེ་ལྟར་གསུངས་པའི་དགོངས་འགྲེལ་གྱི་མདོ་རྣམས་
འཁོར་ལོ་ཐ་མ་མིན་པའི་ཕྱིར་ཏེ། འཁོར་ལོ་ཐ་མ་དང་། འདི་ནི་བླ་ན་མ་མཆིས་པ་ཞེས་ཉེ་ཚིག་སྨོས་
པའི་མཚན་གཞིའི་མདོ་དང་། མདོ་སྡེ་ལ་འགལ་སྤོང་གི་དྲི་བའི་དངོས་ལན་གྱི་མདོ་གསུམ་དོན་
གཅིག་པར་སེམས་ཙམ་པས་འདོད་པ་འདིར་ཡང་འདྲ་བའི་ཕྱིར། ཡང་ཁོ་ན་རེ། ཁྱེད་ཀྱིས་འཁོར་ལོ་
ཐ་མས་ཤུགས་ལ་འཁོར་ལོ་བར་པ་ངེས་དོན་གྱི་མདོར་གཞུང་བཙུགས་ནས་སྒྲུབ་པར་བཤད་པ་དེ་མི་
འཐད་པར་ཐལ། དགོངས་འགྲེལ་ལས། དེ་ཡང་བླ་ན་མཆིས། སྐབས་མཆིས། ཞེས་འཁོར་ལོ་ཐ་
མས་འཁོར་ལོ་བར་པ་དྲང་དོན་གྱི་མདོར་སྒྲུབ་པར་གསུངས་པའི་ཕྱིར་ཞེ་ན། སྐྱོན་མེད་དེ། འཁོར་ལོ་
ཐ་མས་ངེས་དོན་གྱི་མདོར་སྒྲུབ་རྒྱུའི་འཁོར་ལོ་བར་པ་དང་། དེས་དྲང་དོན་གྱི་མདོར་འགྲེལ་རྒྱུའི་



མཐའ་དཔྱོད་སྨད་ཆ།
འགལ་བ་དེ་སློང་བའི་ལན་བཤད་པ།
(291)
འཁོར་ལོ་བར་པ་གཉིས་མདོ་གཅིག་ཡིན་ན་འགལ་ཡང་། འཁོར་ལོ་བར་པ་ཙམ་དུ་གཅིག་པ་ཡིན་
གྱི་མདོ་གཅིག་མ་ཡིན་པའི་ཕྱིར་ཏེ། ཤེར་ཕྱིན་འབུམ་པ་ལྟ་བུར་གཟུགས་མེད་ཅེས་སོགས་དགག་བྱ་
ལ་དོན་དམ་གྱི་ཁྱད་པར་སྦྱར་བ་རྣམས་ངེས་དོན་གྱི་མདོར་སྒྲུབ། ཤེར་སྙིང་ལྟ་བུར་གསུངས་པའི་
གཟུགས་མེད་ཅེས་སོགས་དགག་བྱ་ལ་དོན་དམ་གྱི་ཁྱད་པར་མ་སྦྱར་བ་རྣམས་དྲང་དོན་གྱི་མདོར་
འགྲེལ་བའི་ཕྱིར་ཏེ། བསྟན་བཅོས་ལས། གལ་ཏེ་དེ་ལྟ་ཡིན་ན་ངོ་བོ་ཉིད་མེད་པ་དང་སྐྱེ་བ་མེད་པ་
སོགས་བཤད་པའི་འཁོར་ལོ་གཉིས་པ་དྲང་དོན་དུ་མདོ་འདིས་བཤད་པ་འགལ་ཏེ། དེ་དག་མདོ་
འདིས་ངེས་དོན་དུ་སྒྲུབ་པ་ཡིན་པའི་ཕྱིར་རོ་ཞེ་ན། འདིའི་འགལ་སྤོང་དབུ་མ་སྣང་བ་ལས་མ་མཛད་
མོད་ཀྱང་། དགོངས་པ་ནི། དྲང་དོན་དུ་གསུངས་པ་དང༌། དགོངས་པ་བསྟན་ནས་ངེས་དོན་དུ་སྒྲུབ་པ་
གཉིས་མདོ་གཅིག་ཡིན་ན་འགལ་མོད་ཀྱང་། འཁོར་ལོ་བར་པ་ཙམ་དུ་གཅིག་པ་ཡིན་གྱི་མདོ་གཅིག་
མིན་ནོ། །ཞེས་དང་། དེ་ལྟར་བྱས་ན་ཤེར་ཕྱིན་འབུམ་པ་ལྟ་བུར་དགག་བྱ་ལ་དོན་དམ་པ་ལ་སོགས་
པའི་ཁྱད་པར་སྦྱར་བ་རྣམས་སྒྲ་ཇི་བཞིན་པའི་ངེས་དོན་དུ་གྲུབ་ཅེས་པའི་དོན་ཡིན་པས་འཁོར་ལོ་
གཉིས་པ་དྲང་དོན་དུ་གསུངས་པ་དེ་གཉིས་པ་ཐམས་ཅད་མིན་ཞེས་པའི་དོན་ནོ། །ཞེས་གསུངས་པའི་
ཕྱིར༔ དེ་ཡང་ཤེས་རབ་སྙིང་པོའི་ནང་ཚན་གྱི་གཟུགས་མེད་ཅེས་སོགས་ཀྱི་མདོ་ཚིག་དགག་བྱ་ལ་
དོན་དམ་གྱི་ཁྱད་པར་མ་སྦྱར་བའི་མདོ་ཡིན་པ་དང་། ཤེར་ཕྱིན་འབུམ་པའི་ནང་མཚན་གྱི་གཟུགས་
མེད་ཅེས་སོགས་ཀྱི་མདོ་ཚིག་དགག་བྱ་ལ་དོན་དམ་གྱི་ཁྱད་པར་སྦྱར་བའི་མདོ་ཡིན་པའི་དོན་བཤད་
དུ་ཡོད་དེ། ཤེར་སྙིང་གི་མདོའི་ནང་དུ་དགག་བྱ་ལ་དོན་དམ་གྱི་ཁྱད་པར་སྦྱར་བ་ཚིག་གཅིག་ཀྱང་
མེད༑ ཡུམ་འབུམ་པའི་ནང་དུ་རེ་རེ་ནས་དོན་དམ་པར་མེད་ཅེས་པའི་ཚིག་མ་བྱུང་ཡང་
། དེ་ཡང་
འཇིག་རྟེན་གྱི་ཐ་སྙད་དུ་ཡིན་གྱི་དོན་དམ་པར་ནི་མིན་ནོ་ཞེས་དགག་བྱ་ལ་དོན་དམ་གྱི་ཁྱད་པར་ཚིག་
ཟིན་ལ་སྦྱར་ནས་གསུངས་པ་འདི་སྐབས་གཞན་ཐམས་ཅད་དུ་སྦྱར་འོས་པའི་ཕྱིར་ཏེ། བསྟན་བཅོས་



(293)
འགལ་བ་དེ་སྤོང་བའི་ལན་བཤད་པ།
མཐའ་དཔྱོད་སྨད་ཆ།
ལས༑ དེ་ཡང་ཤེས་རབ་སྙིང་པོ་ལྟ་བུ་ལ། མདོ་དེའི་ནང་དུ་དོན་དམ་པ་དང་བདེན་པའི་ཁྱད་པར་
གསལ་བར་མ་སྦྱར་བར་གཟུགས་མེད་ཅེས་པ་ལ་སོགས་བསྟན་པ་ནི། ཇི་ལྟར་བསྟན་པ་དེ་ཙམ་གྱིས་
སྒྲ་ཇི་བཞིན་པར་བཟུང་དུ་མི་རུང་བས་གཞན་དུ་དྲང་དགོས་པས་དྲང་དོན་ནོ། ཞེས་དང་། དགག་བྱ་
ལ་ཁྱད་པར་སྐབས་དེར་མ་སྦྱར་བའི་སྐྱེ་བ་མེད་པ་ལ་སོགས་པ་སྒྲ་ཇི་བཞིན་པ་མིན་པས་ངེས་དོན་
མིན་ནོ་སྙམ་དུ་མི་བཟུང་སྟེ། དཔེར་ན་འབུམ་ལས་དེ་ཡང་འཇིག་རྟེན་གྱི་ཐ་སྙད་དུ་ཡིན་གྱི། དོན་དམ་
པར་མིན་ནོ། །ཞེས་ཆོས་རྣམས་ཀྱི་སྐྱེ་བ་ལ་སོགས་པ་ལ་སྐབས་གཅིག་ཏུ་སྦྱར་ནས་སྐབས་གཞན་
དུའང་སྦྱར་ཟིན་པས་དངོས་སུ་མ་སྨོས་པ་དེ་དག་ཀྱང་སྒྲ་ཇི་བཞིན་པ་ཡིན་ནོ་ཞེས་གསུངས་པའི་ཕྱིར།
འོ་ན་ཤེར་ཕྱིན་འབུམ་པའི་ནང་ཚན་དུ་གྱུར་པའི་གཟུགས་མེད་ཅེས་སོགས་ཀྱི་མདོ་ཚིག་དེ་དགག་བྱ་
ལ་དོན་དམ་གྱི་ཁྱད་པར་དངོས་སུ་སྦར་བའི་མདོ་ཡིན་ནམ་མིན་ཞེ་ན། ཁ་ཅིག་མིན་ཏེ། དེའི་ཁྱད་པར་
དོན་གྱིས་སྦྱར་བའི་མདོ་ཡིན་པའི་ཕྱིར་དང་། བསྟན་བཅོས་དྲངས་མ་ཐག་པར། དོན་གྱིས་སྦྱར་ཟིན་
པས་དངོས་སུ་མ་སྨོས་པ་དེ་དག་ཀྱང་སྒྲ་ཞི་བཞིན་པ་ཡིན་ནོ། །ཞེས་གསུངས་པའི་ཕྱིར་ཞེས་ཟེར།
ཁ་ཅིག་དེའི་ཁྱད་པར་ཚིག་ཟིན་ལ་མ་སྦྱར་ཡང་། དངོས་སུ་སྦྱར་བའི་མདོ་ཡིན་ཏེ། འབུམ་དུ་དོན་དམ་
པར་ནི་མིན་ནོ་ཞེས་གསུངས་པ་ཉིད་ཀྱིས་གཟུགས་མེད་ཅེས་སོགས་མདོ་ཚིག་གིས་དགག་བྱ་ལ་དོན་
དམ་གྱི་ཁྱད་པར་དངོས་སུ་དོན་གྱིས་སྦྱར་དགོས་པར་གྲུབ་ཅིང་། བསྟན་བཅོས་ལས་དངོས་སུ་མ་
སྨོས་པ་ཞེས་འབྱུང་བ་ཚིག་གིས་ཟིན་པར་མ་སྦྱར་བའི་དབང་དུ་མཛད་པའི་ཕྱིར་ཞེས་ཟེར། སྔ་མ་
ལེགས་སོ། །ཡང་རོང་ཊིཀ་པ་སོགས་བོད་ཀྱི་དབུ་མ་རང་རྒྱུད་པ་རྣམས་ན་རེ། ཤེས་རབ་སྙིང་པོའི་
ནང་ཚན་དུ་གྱུར་པའི་མདོ་ཚིག་དེ་དགག་བྱ་ལ་དོན་དམ་གྱི་ཁྱད་པར་མ་སྦྱར་བའི་མདོ་ཡིན་པ་མི་
འཐད་པར་ཐལ། མདོར་བསྟན་དུ་ཕུང་པོ་ལྔ་པོ་དེ་དག་ཀྱང་རང་བཞིན་གྱིས་སྟོང་པར་ཡང་དག་པར་
རྗེས་སུ་ལྟའོ། །ཞེས་གསུངས་པ་གང་ཞིག །ཕུང་སོགས་རང་བཞིན་གྱིས་གྲུབ་ན་ཕུང་སོགས་བདེན་



མཐའ་དཔྱོད་སྨད་ཆ།
འགལ་བ་དེ་སྤོང་བའི་ལན་བཤད་པ།
(293)
པར་གྲུབ་དགོས་པའི་ཕྱིར་ཞེ་ན། ཕྱི་མ་མ་གྲུབ་སྟེ། ཤེས་རབ་སྒྲོན་མ་ལས། སེམས་ཙམ་པས་ཀུན་
བཏགས་རང་གི་མཚན་ཉིད་ཀྱིས་མ་གྲུབ་པར་འདོད་པ་ལ་གནོད་པ་བསྟན་པའི་ཕྱིར། དེར་ཐལ།
ཀུན་བཏགས་རང་གི་མཚན་ཉིད་ཀྱིས་མ་གྲུབ་པའི་དོན། ཀུན་བཏགས་འདོགས་བྱེད་ཀྱི་མིང་དང་
རྟོག་པ་དེར་མ་གྲུབ་པ་ལ་བྱེད་ན། དེ་ཉིད་གཞན་དབང་ཡིན་པས་སྐུར་འདེབས་སུ་འགྱུར་བར་
གསུངས་པ་དང་། ཀུན་བཏགས་འདོགས་བྱེད་ཀྱི་མིང་དང་རྟོག་པས་བཏགས་པའི་ཆ་དེར་མ་གྲུབ་པ་
ལ་བྱེད་ན་དེ་ཡང་མི་འཐད་པར་གསུངས་པའི་ཕྱིར། དང་པོ་དེར་ཐལ། དེ་ཉིད་ལས། དེ་ལ་གལ་ཏེ་
འདིར་གཟུགས་ཞེས་བྱ་བར་ཡིད་ལ་བརྗོད་པ་དང༌། ཚིག་ཏུ་བརྗོད་པའི་ཀུན་བཏགས་པའི་ངོ་བོ་ཉིད་
གང་ཡིན་པ་དེ་མེད་དོ། །ཞེ་ན་ནི་དངོས་པོ་ལ་སྐུར་པ་འདེབས་པ་ཡིན་ཏེ། ཡིད་ལ་བརྗོད་པ་དང་ཚིག་
ཏུ་བརྗོད་པ་ལ་སྐུར་པ་འདེབས་པའི་ཕྱིར་རོ། །ཞེས་གསུངས་པའི་ཕྱིར། གཉིས་པ་དེར་ཐལ། དེ་ཉིད་
ལས་ཅི་སྟེ་གང་ཡང་རུང་བས་དེ་གཉིས་ཀྱི་དོན་དུ་ཀུན་བཏགས་པ་དེ་མི་འཐད་དེ། དཔེར་ན་ཐག་པ་
ལ་སྤྲུལ་གྱི་བློ་བཞིན་ནོ། །ཞེ་ན་ནི་ཀུན་བཏགས་པ་མེད་པ་མ་ཡིན་ཏེ། དེ་ལ་རྣམ་པ་འདྲ་བས་བློ་གྲོས་
འཁྲུལ་པས་ཀུན་བཏགས་པའི་དོན་མེད་ཀྱང་། ཐ་སྙད་དུ་སྦྲུལ་འཁྱིལ་བ་ལ་དེ་མེད་པ་མ་ཡིན་པའི་
ཕྱིར་རོ། །ཞེས་གསུངས་པའི་ཕྱིར། དེས་ན་ཀུན་བཏགས་སོགས་རང་གི་མཚན་ཉིད་ཀྱིས་གྲུབ་པར་
འགོག་པ་ན་དོན་དམ་གྱི་ཁྱད་པར་སྦྱར་ནས་འགོག་དགོས་པ་དབུ་མ་པའི་རིགས་པར་འདོད་པར་བྱ་
དགོས་ཏེ། ཆོས་རྣམས་དོན་དམ་པར་རང་གི་མཚན་ཉིད་ཀྱིས་མེད་པ་དོན་དམ་པ་ཡིན་པའི་ཕྱིར།
དེ་ཡང་ལྟོ་ལྡིར་བ་དེ་ལྟོ་ལྡིར་བ་ལ་བུམ་པ་ཞེས་བཏགས་པའི་མིང་དང་བརྡ་ཙམ་གྱིས་བཞག་པའི་
ཡུལ་དེར་དོན་དམ་པར་གྲུབ་པ་འགོག་པ་ལ་དབུ་མའི་རིགས་པ་དགོས་པ་མ་ཡིན་ཏེ། དེ་དེར་དོན་
དམ་པར་མ་གྲུབ་པ་དོན་དམ་པ་མ་ཡིན་པའི་ཕྱིར་ཏེ། ལྟོ་ལྡིར་བ་དང་བུམ་པའི་མིང་བརྡ་མ་ཤེས་ཤིང་
དོན་ཤེས་པའི་ལྐུགས་པ་དང༌། འོན་པ་རྣམས་ཀྱིས་དེ་དེར་དོན་དམ་པར་གྲུབ་པར་མི་འཛིན་པའི་ཕྱིར་



(394)
འགལ་བ་དེ་སྤོང་བའི་ལན་བཤད་པ།
མཐའ་དཔྱོད་སྨད་ཆ།
དང་། ལྟོ་ལྡིར་བ་མིང་དང་བརྡ་ཙམ་གྱིས་བཞག་པ་མ་ཡིན་པའི་ཕྱིར། དང་པོ་དེར་ཐལ། ལྐུགས་པ་
དང་འོན་པ་རྣམས་ཀྱིས་ལྟོ་ལྡིར་བ་དང་བུམ་པའི་བརྡ་ཤེས་པའི་སྒོ་ནས་ལྟོ་ལྡིར་བ་དེ་ལྟོ་ལྡིར་བ་ལ་
བུམ་པ་ཞེས་བཏཔ།ས་པའི་མིང་བརྡའི་ཡུལ་དུ་དོན་དམ་པར་མི་འཛིན་པའི་ཕྱིར། གཉིས་པ་གཞན་དུ་
བཤད་ཟིན་ཏོ། །རྩ་རྟགས་གཉིས་པ་ཤུགས་ལ་འཁོར་ལོ་དང་པོར་ཕུང་སོགས་ཆོས་ཐམས་ཅད་དོན་
དམ་པར་རང་གི་མཚན་ཉིད་ཀྱིས་གྲུབ་པར་གསུངས་པ་དྲང་དོན་དུ་འགྲེལ་ཚུལ་ཡོད་དེ། བསྟན་
བཅོས་ལས། འདི་དག་གི་དང་པོ་དྲང་དོན་དུ་འགྲེལ་ཚུལ་ནི་གོ་བར་ཟད་དོ། །ཞེས་གསུངས་ཤིང་།
དོན་ཡང་འཁོར་ལོ་དང་པོར་དེ་ལྟར་གསུངས་པའི་དགོངས་གཞི། དགོངས་པ། དགོས་པ། དངོས་ལ་
གནོད་བྱེད་བཞི་བསྟན་པའི་སྒོ་ནས་དྲང་དོན་དུ་འགྲེལ་བའི་ཕྱིར། དེ་ལྟར་གསུངས་པའི་དགོངས་གཞི་
ཡོད་དེ། ཕུང་སོགས་ཀྱི་ཆོས་ཐམས་ཅད་ཡོད་ཙམ་དེ་དེ་ཡིན་པའི་ཕྱིར། དགོངས་པ་བཤད་དུ་ཡོད་དེ།
ཕུང་སོགས་ཀྱི་ཆོས་ཐམས་ཅད་དོན་དམ་པར་རང་གི་མཚན་ཉིད་ཀྱིས་གྲུབ་པ་དེ་དེ་ལྟར་གསུངས་
པའི་དགོངས་པ་ཡིན་ཞིང་། དེ་ལྟར་གསུངས་པའི་དགོངས་པ་དང་བསྟན་དོན་དང་བརྗོད་བྱ་རྣམས།
ཚད་མས་ཀྱང་མ་གྲུབ་པའི་ཕྱིར། དགོས་པ་ཡོད་དེ། ཆེད་དུ་བྱ་བའི་གདུལ་བྱ་ཉན་ཐོས་སྡེ་གཉིས་རྗེས་
སུ་བཟུང་བའི་ཆེད་དུ་ཡིན་པའི་ཕྱིར། དངོས་ལ་གནོད་བྱེད་ཡོད་དེ། ཆོས་རྣམས་བདེན་མེད་དུ་སྒྲུབ་
པའི་རིགས་པ་རྣམས་ཀྱིས་གནོད་པའི་ཕྱིར། འཁོར་ལོ་དང་པོར་ཕྱི་དོན་གསུངས་པ་སྒྲ་ཇི་བཞིན་པར་
ལེགས་ལྡན་རྗེས་འབྲང་དང་བཅས་པས་བཞེད་ཅིང་། འཕགས་སེང་སྒྲ་ཇི་བཞིན་མ་ཡིན་པར་བཞེད་
ཀྱང་༑ གཉིས་ཀས་དྲང་དོན་གྱི་མདོར་འགྲེལ་བ་ནི་འདྲ་སྟེ། ཀུན་རྫོབ་བདེན་པ་གཙོ་བོར་དངོས་
བསྟན་བསྟན་བྱའི་གཙོ་བོར་བྱས་ནས་བསྟན་པའི་ཕྱིར། དེ་ཡང་འཕགས་སེང་གིས་དེ་ལྟར་འགྲེལ་
ཚུལ་ཡོད་དེ། དགོངས་གཞི། དགོངས་པ། དགོས་པ། དངོས་ལ་གནོད་བྱེད་བཞི་བསྟན་པའི་སྒོ་ནས་
དེ་ལྟར་འགྲེལ་བའི་ཕྱིར། སྒྲུབ་བྱེད་རྣམ་རིག་པའི་སྐབས་བཞིན་ནོ། འཁོར་ལོ་དང་པོར་ཆོས་གང་



མཐའ་དཔྱོད་སྤྱད་ཆ།
ངོ་བོ་ཉིད་གསུམ་གྱི་ངོ་བོ་ངོས་བཟུང་བ།
(295)
ཡང་བདེན་མེད་དུ་བསྟན་པ་མེད་པ་དང་། མཚན་གཞིར་བདེན་བཞི་ལན་གསུམ་དུ་བཟླས་པའི་མདོ་
ཉིད་མཛད་པ་ཡང་སེམས་ཙམ་པའི་སྐབས་ལྟར་རོ། །འོ་ན་ལེགས་ལྡན་རྗེས་འབྲང་དང་བཅས་པ་
རྣམས་སྔོན་པོ་ཕྱི་རོལ་གྱི་དོན་ཡིན་པ་དང་། དགག་བྱ་བདེན་གྲུབ་དབང་ཤེས་ལ་མི་སྣང་བར་བཞེད་
པས༑ སོ་སྐྱེའི་རྒྱུད་ཀྱི་སྔོན་འཛིན་དབང་མངོན་མ་འཁྲུལ་བའི་ཤེས་པར་འདོད་པ་ཡིན་མོད། ཞི་འཚོ་
དཔོན་སློབ་ཀྱི་ལུགས་ལ། ཇི་ལྟར་བཞེད་པ་ཡིན་ཞེ་ན། སོ་སྐྱེའི་རྒྱུད་ཀྱི་སྔོན་འཛིན་དབང་མངོན་
འཇུག་ཡུལ་སྔོན་པོ ལ་མ་འཁྲུལ་ཡང་། སྤྱིར་འཁྲུལ་ཤེས་ཡིན་པར་བྱ་དགོས་ཏེ། དེ་ལ་སྔོན་པོ་ཕྱི་རོལ་
དོན་དུ་སྣང་བར་གསུངས་པའི་ཕྱིར། དེ་ལ་ཁོ་ན་རེ། མི་འཐད་པར་ཐལ། ལུགས་འདིས་སོ་སྐྱེའི་རྒྱུད་
ཀྱི་སྔོན་འཛིན་དབང་མངོན་མ་འཁྲུལ་བའི་ཤེས་པར་བཞེད་པའི་ཕྱིར། དེར་ཐལ། དེ་ལ་སྔོན་པོ་
རགས་པར་སྣང་བ་སྣང་བ་ལྟར་དུ་གྲུབ་པར་བཞེད་པའི་ཕྱིར་ཏེ། ཞི་འཚོ་དཔོན་སློབ་ཐ་སྙད་དུ་སེམས་
ཙམ་རྣམ་བདེན་པའི་འདོད་པ་ལྟར་གྱི་དབུ་མ་པ་ཡིན་པ་གང་ཞིག །རྣམ་བདེན་པས་སོ་སྐྱེའི་རྒྱུད་ཀྱི་
སྔོན་འཛིན་དབང་མངོན་ལ་སྔོན་པོ་རགས་པར་སྣང་བ་སྣང་བ་ལྟར་དུ་གྲུབ་པར་འདོད་པའི་ཕྱིར།
དང་པོ་གྲུབ་སྟེ། བསྟན་བཅོས་ལས། ལུགས་འདིས་སྔོ་སེར་ལ་སོགས་པའི་རྣམ་པ་དངོས་པོར་འདོད་
དེ༑ ཆོས་ཀྱི་གྲགས་པའི་བཞེད་པ་ཡང་དེ་ལྟར་འགྲེལ་བས་ཐ་སྙད་དུ་རྣམ་བདེན་པ་ལྟར་འདོད་པའི་
དབུ་མ་པའོ། །ཞེས་གསུངས་པའི་ཕྱིར་ཞེ་ན། ཐལ་འགྱུར་གཉིས་པ་ལ་ཁྱབ་མེད་ཀྱི་ལན་འདེབས་
དགོས་སམ་སྙམ་སྟེ་དཔྱད་དོ། །གསུམ་པ་ངོ་བོ་ཉིད་གསུམ་གྱི་ངོ་བོ་ངོས་བཟུང་བ་ལ། གཞན་ལུགས་
དགག་པ་དང་། རང་ལུགས་བཞག་པ་གཉིས། དང་པོ་ནི། ཁ་ཅིག །གཟུགས་འཛིན་པའི་ཚད་མ་
གཟུགས་ཀྱི་གཞན་དབང་དང་། ནམ་མཁའ་འཛིན་པའི་ཚད་མ་ནམ་མཁའི་གཞན་དབང་ཡིན་ཟེར།
དེ་མི་འཐད་པར་ཐལ། གཟུགས་ཀྱི་སྟོང་ཉིད་གཟུགས་འཛིན་ཚད་མའི་སྟོང་ཉིད་མ་ཡིན། ནམ་
མཁའི་སྟོང་ཉིད་ནམ་མཁའ་འཛིན་པའི་ཚད་མའི་སྟོང་ཉིད་མ་ཡིན་པའི་ཕྱིར། དེར་ཐལ། གཟུགས་



(296)
ངོ་བོ་ཉིད་གསུམ་གྱི་ངོ་བོ་ངོས་བཟུང་བ།
མཐའ་དཔྱོད་སྨད་ཆ།
འཛིན་པའི་ཚད་མའི་སྟོང་ཉིད་གཟུགས་འཛིན་པའི་རྣམ་མཁྱེན་གྱི་སྟོང་ཉིད་མ་ཡིན། ནམ་མཁའི་སྟོང་
ཉིད་ནམ་མཁའ་འཛིན་པའི་རྣམ་མཁྱེན་གྱི་སྟོང་ཉིད་མ་ཡིན་པའི་ཕྱིར་ཏེ། རྣམ་མཁྱེན་གྱི་སྟོང་ཉིད་
ཡིན་ན་རང་བཞིན་རྣམ་དག་གི་ཆར་གྱུར་བའི་ངོ་བོ་ཉིད་སྐུ་ཡིན་དགོས་པའི་ཕྱིར། ཡང་ཁ་ཅིག །ནམ་
མཁའི་གཞན་དབང་མེད་པས། ནམ་མཁའ་གཞན་དབང་གི་དོད་ཐུབ་བྱེད་པ་ཡིན་ཟེར། དེ་མི་འཐད་པར་
ཐལ༑ གཟུགས་ནས་རྣམ་མཁྱེན་གྱི་བར་གྱི་ཆོས་ཐམས་ཅད་ཀྱི་སྟེང་དུ་མཚན་ཉིད་གསུམ་གསུམ་བཞག་
དགོས་པའི་ཕྱིར་དང་། ནམ་མཁའ་ནམ་མཁའི་གཞན་དབང་ཡིན་པའི་ཕྱིར། ཕྱི་མ་མ་གྲུབ་ན། དེ་ཆོས་
ཅན༑ དེར་ཐལ། ནམ་མཁའི་ཡོངས་གྲུབ་ཀྱི་སྟོང་གཞི་ཆོས་ཅན་དུ་གྱུར་པའི་གཞན་དབང་ཡིན་པའི་ཕྱིར།
མ་གྲུབ་ན། དེར་ཐལ། དེ་དེའི་སྟོང་གཞི་ཆོས་ཅན་གང་ཞིག །དེ་དེའི་སྟོང་གཞི་ཆོས་ཅན་དུ་གྱུར་པའི་ཀུན་
བཏགས་མ་ཡིན་པའི་ཕྱིར་ཏེ། དེར་གྱུར་པའི་ཀུན་བཏགས་མེད་པའི་ཕྱིར། ཁོ་ན་རེ། དེའི་སྟོང་གཞི་
ཆོས་ཅན་དང་། ཀུན་བཏགས་ཀྱི་གཞི་མཐུན་མེད་པར་ཐལ། དམ་བཅའ་དེའི་ཕྱིར། འདོད་ན། ཀུན་
བཏགས་ཡིན་ན་དེ་མ་ཡིན་དགོས་པར་ཐལ་ལོ་ཞེ་ན། ཁ་ཅིག་འདིར་མ་ཁྱབ་སྟེ། འོ་ན་མེ་ཡིན་ན་མེའི་
རྒྱུའི་དུས་སུ་རྟག་དངོས་ཀྱི་སྟོང་པ་དང་མེའི་གཞི་མཐུན་མ་ཡིན་དགོས་པར་ཐལ། མེའི་རྒྱུའི་དུས་སུ་
རྟག་དངོས་ཀྱི་སྟོང་པ་དང་མེའི་གཞི་མཐུན་མེད་པའི་ཕྱིར། ཁྱབ་པ་ཁས། འདོད་ན། མེ་ཆོས་ཅན།
དེར་ཐལ། དེའི་ཕྱིར། འདོད་མི་ནུས་ཏེ། དེའི་དུས་སུ་རྟག་དངོས་ཀྱི་སྟོང་པ་གང་ཞིག །མེ་ཡིན་པའི་
ཕྱིར་ཞེ་ན། མ་ཁྱབ་སྟེ། སྒྲུབ་བྱེད་སྐྱོན་ཅན་ཡིན་པའི་ཕྱིར་ཏེ། འདིས་མཚོན་ནས་ཕ་རོལ་པོའི་
ཐལ་བ་སྔ་མ་ལའང་འདོད་ལན་བཏབ་ནས་རྩོད་པ་སྤོང་ཚུལ་ཤེས་པར་བྱའོ། །འོན་ཀྱང་དཔྱད་པ་
ཞིབ་ཏུ་མཛོད་ཅིག །ཁ་ཅིག །མཚན་ཉིད་གསུམ་ལས། ཀུན་བཏགས་གང་ཡིན་རྟོག་པས་བཏགས་
ཙམ་དུ་འདོད་པ་དེ་མི་འཐད་དེ། རང་གི་མཚན་ཉིད་ཀྱིས་གྲུབ་ན། རྟོག་པས་བཏགས་ཙམ་དུ་འགལ་
པའི་ཕྱིར། འོ་ན་ཐལ་རང་གཉིས་ཤེར་ཕྱིན་གྱི་མདོར་ཆོས་རྣམས་མིང་བརྡ་ཙམ་བཏགས་པ་ཙམ་དུ་



མཐའ་དཔྱོད་སྨད་ཆ།
དེ་དག་གི་གྲུབ་པའི་དོན་ཞུས་པ།
(297)
གསུངས་པའི་ཙམ་སྒྲས་གང་གཅོད་མི་མཐུན་པར་གསུངས་པ་དང་འགལ་ལོ་ཞེ་ན། མི་འགལ་ཏེ། དེ་
ནི་ཐལ་རང་གཉིས་ཆོས་རྣམས་རྟོག་པས་བཏགས་ཙམ་དུ་བཞེད་པ་འདྲ་བའི་དོན་མིན་གྱི། མདོ་
ལས་ཙམ་སྒྲ་བསྙོན་མེད་དུ་གསུངས་པ་ཐལ་འགྱུར་བས་རང་གི་མཚན་ཉིད་ཀྱིས་གྲུབ་པ་གཅོད་པ་
དང་། རང་རྒྱུད་པས་བདེན་པར་གྲུབ་པ་ཙམ་གཅོད་པར་བཞེད་ཅེས་པའི་དོན་ཡིན་པའི་ཕྱིར། གཉིས་
པ་རང་ལུགས་བཞག་པ་ལ། འདུས་བྱས་ལ་སྦྱར་ནས་བཤད་པ་དང༌། འདུས་མ་བྱས་ལ་སྦྱར་ནས་
བཤད་པ་གཉིས། དང་པོ་ནི། གཟུགས་གཟུགས་ཀྱི་གཞན་དབང་། གཟུགས་བདེན་པར་གྲུབ་
པའམ། དེར་སྒྲོ་འདོགས་པ་གཟུགས་ཀྱི་ཀུན་བཏགས། གཟུགས་དོན་དམ་པར་མ་གྲུབ་པ་དེའི་
ཡོངས་གྲུབ་ཏུ་འཇོག །གཉིས་པ་ནི། ནམ་མཁའ་ནམ་མཁའི་གཞན་དབང་། ནམ་མཁའ་བདེན་པར་
གྲུབ་པའམ། དེར་སྒྲོ་བཏགས་པ་ནམ་མཁའི་ཀུན་བཏགས། ནམ་མཁའ་བདེན་པར་མ་གྲུབ་པ་ནམ་
མཁའི་ཡོངས་གྲུབ་ཏུ་འཇོག །འོ་ན་ནམ་མཁའི་གཞན་དབང་ལ་སྐྱེ་བ་ངོ་བོ་ཉིད་མེད་ཚུལ་འཆད་
དགོས་པས། དེ་ཇི་ལྟར་ཡིན་ཞེ་ན། རྣམ་རིག་པའི་སྐབས་བཞིན་སྦྱར་མི་བདེ་བས། རྩད་བཅད་པར་
བྱ་སྟེ། ཕྲ་བར་སྣང་ངོ༌། །བཞི་པ་དེ་དག་གི་གྲུབ་པའི་དོན་ཞུས་པ་ནི། སྔར་མདོ་དྲངས་པ་ལྟར་ཏེ།
དགོངས་འགྲེལ་ལས་གསུངས་པའི་འཁོར་ལོ་ཐོག་མཐའ་གཉིས་ཀྱི་ངོས་འཛིན་བཤད་ཟིན་ལ། བར་
པའི་ངོས་འཛིན་ལ་ཁ་ཅིག །འཁོར་ལོ་བར་པ་ཡིན་ན། དེ་ཡང་བླ་ན་མཆིས་ཞེས་སོགས་ཀྱི་སྐབས་
ནས་དངོས་སུ་བསྟན་པའི་འཁོར་ལོ་བར་པ་ཡིན་པས་ཁྱབ་ཅེས་ཟེར། དེ་མི་འཐད་པར་ཐལ། ཤེར་
ཕྱིན་འབུམ་པའི་ནང་ཚན་དུ་གྱུར་པའི་གཟུགས་མེད་ཅེས་སོགས་ཀྱི་མདོ་ཚིག་རྣམས་དེ་ཡང་བླ་ན་
མཆིས་ཞེས་སོགས་ཀྱི་སྐབས་ནས་དངོས་སུ་བསྟན་པའི་འཁོར་ལོ་བར་པ་མ་ཡིན་པའི་ཕྱིར་ཏེ། དེའི་
སྐབས་ནས་དངོས་སུ་བསྟན་པའི་འཁོར་ལོ་བར་པ་ཡིན་ན་དྲང་དོན་གྱི་མདོ་ཡིན་དགོས་པའི་ཕྱིར། ཁོ་
ན་རེ། འོ་ན་མདོ་ཚིག་དེ་རྣམས། དེ་ཡང་བླ་ན་མཆིས་ཞེས་སོགས་ཀྱི་སྐབས་ནས་བསྟན་པའི་འཁོར་



(298)
དེ་དག་གི་གྲུབ་པའི་དོན་ཞུས་པ།
མཐའ་དཔྱོད་སྨད་ཆ།
ལོ་བར་པ་མིན་པར་ཐལ་ལོ་ཞེ་ན། མ་ཁྱབ་སྟེ། དེས་ཤུགས་ལ་འགྲེལ་བའི་འཁོར་ལོ་བར་པ་ཡིན་
པའི་ཕྱིར། ཆེད་དུ་བྱ་བའི་གདུལ་བྱ་ལ། ཁ་ཅིག་ན་རེ། འཁོར་ལོ་བར་པའི་ཆེད་དུ་བྱ་བའི་གདུལ་བྱ་
ཐལ་འགྱུར་བ་དང་། ཐ་མའི་ཆེད་དུ་བྱ་བའི་གདུལ་བྱ་སེམས་ཙམ་པ་ཡོད་ཅེས་ཟེར། དང་པོ་མི་
འཐད་དེ། ཤེས་རབ་སྙིང་པོའི་ཆེད་དུ་བྱ་བའི་གདུལ་བྱར་གྱུར་པའི་ཐལ་འགྱུར་བ་མེད་པའི་ཕྱིར། མ་
གྲུབ་ན་དེ་འདྲ་བའི་ཐལ་འགྱུར་བ་ཆོས་ཅན། ཤེར་སྙིང་དུ་གཟུགས་མེད་ཅེས་སོགས་གསུངས་པ་སྒྲ་
ཇི་བཞིན་པར་མི་འཛིན་པར་ཐལ། དེའི་ཆེད་དུ་བྱ་བའི་གདུལ་བྱ་ཡིན་པའི་ཕྱིར། ཁྱབ་སྟེ། དེ་ཡིན་ན་
འཁོར་ལོ་ཐ་མས་ཤེར་སྙིང་གི་དགོངས་པ་བཀྲལ་བ་ལ་མ་ལྟོས་པར་ཤེར་སྙིང་གི་དགོངས་པ་རྫོགས་
པར་རྟོགས་ནུས་པའི་གདུལ་བྱ་ཡིན་པས་ཁྱབ་པ་གང་ཞིག །གཟུགས་སོགས་རང་བཞིན་གྱིས་མེད་པ་
ཤེས་རབ་སྙིང་པོའི་དགོངས་པ་མ་ཡིན། གཟུགས་སོགས་བདེན་པར་མེད་པ་དེ་ཤེས་རབ་སྙིང་པོའི་
དགོངས་པ་ཡིན་པའི་ཕྱིར། རྩ་བའི་ལུགས་གཉིས་པ་ཡང་མི་འཐད་པར་ཐལ། འཁོར་ལོ་ཐ་མའི་
དགོངས་པ་རྫོགས་པར་སྟོན་པའི་སྣོད་རུང་གི་སེམས་ཙམ་པ་མེད་པའི་ཕྱིར་ཏེ། ཆོས་ཀྱི་བདག་མེད་
ཕྲ་མོ་བསྟན་བའི་སྣོད་རུང་གི་སེམས་ཙམ་པ་མེད་པ་གང་ཞིག །ཕུང་སོགས་བདེན་པར་མེད་པ་འཁོར་
ལོ་ཐ་མའི་དགོངས་པ་ཡིན་པའི་ཕྱིར། ཡང་ཁ་ཅིག །འཁོར་ལོ་ཐ་མའི་ཆེད་དུ་བྱ་བའི་གདུལ་བྱ་
རིགས་ཅན་གསུམ་ཀ་ཡོད་ཅེས་ཟེར། དེ་མི་འཐད་དེ། དེ་ལྟར་ན། ཐེག་ཆེན་གྱི་མདོ་དང་། ཐེག་
དམན་གྱི་མདོ་གཉིས་ཀར་ཐལ་པའི་སྐྱོན་ཡོད་པའི་ཕྱིར་ཏེ། རང་གི་ཆེད་དུ་བྱ་བའི་གདུལ་བྱ་ཐེག་
ཆེན་གྱི་རིགས་ཅན་ལ་གསུངས་པའི་མདོ་ཡིན་ན། ཐེག་ཆེན་གྱི་མདོ་ཡིན་པས་ཁྱབ། རང་གི་ཆེད་དུ་བྱ་
བའི་གདུལ་བྱ་ཐེག་དམན་གྱི་རིགས་ཅན་ལ་གསུངས་པའི་མདོ་ཡིན་ན། ཐེག་དམན་གྱི་མདོ་ཡིན་
པས་ཁྱབ་པའི་ཕྱིར། གཞན་ཡང༌། རྩ་བའི་གྲུབ་མཐའ་དེ་མི་འཐད་པར་ཐལ། འཁོར་ལོ་ཐ་མའི་
དགོངས་པ་རྫོགས་པར་བསྟན་དུ་རུང་བའི་ཐེག་དམན་ཀྱི་རིགས་ཅན་མེད་པའི་ཕྱིར་ཏེ། ཆོས་ཀྱི་



མཐའ་དཔྱོད་སྨད་ཆ།
དབུ་མ་ཐལ་འགྱུར་བས་དགོངས་འགྲེལ་གྱི་དོན་ཇི་ལྟར་འཆད་བ།
(299)
བདག་མེད་ཕྲ་མོ་བསྟན་པའི་སྣོད་རུང་གི་ཐེག་དམན་གྱི་རིགས་ཅན་མེད་པའི་ཕྱིར་ཏེ། སྟོང་ཉིད་
རྟོགས་པའི་ཐེག་དམན་རིགས་ངེས་ཀྱི་གང་ཟག་མེད་པའི་ཕྱིར། རང་གི་ལུགས་ནི་འཁོར་ལོ་ཐ་མས་
འཁོར་ལོ་བར་པའི་མཚན་གཞི་ཤེར་སྙིང་ལྟ་བུ འི་དགོངས་པ་བཀྲལ་པ་ལ་མ་ལྟོས་པར། དེའི་
དགོངས་པ་རྫོགས་པར་རྟོགས་ནུས་པའི་དབུ་མ་རང་རྒྱུད་པ་དབང་རྣོན་དེ། འཁོར་ལོ་བར་པའི་ཆེད་དུ་
བྱ་བའི་གདུལ་བྱ་དང་། འཁོར་ལོ་ཐ་མས་འཁོར་ལོ་བར་པའི་མཚན་གཞི་ཤེར་སྙིང་ལྟ་བུའི་དགོངས་
པ་བཀྲལ་བ་ལ་མ་ལྟོས་པར། དེའི་དགོངས་པ་རྫོགས་པར་རྟོགས་མི་ནུས་ཤིང་། འཁོར་ལོ་ཐ་མས་
དེའི་དགོངས་པ་བཀྲལ་བ་ལ་བརྟེན་ནས། དེའི་དགོངས་པ་རྫོགས་པར་རྟོགས་དགོས་ཀྱི་དབུ་མ་རང་
རྒྱུད་པ་དབང་རྟུལ་དེ། འཁོར་ལོ་ཐ་མའི་ཆེད་དུ་བྱ་བའི་གདུལ་བྱར་འཇོག་སྟེ། སེམས་ཙམ་པའི་
སྐབས་དང་ཁོག་འདྲ་བ་ཡིན་ནོ། །གཉིས་པ་ཐལ་འགྱུར་བས་དགོངས་འགྲེལ་གྱི་དོན་ཇི་ལྟར་འཆད་
པ་ནི། སྔར་བཤད་པ་ལྟར་སྟོང་ཉིད་དངོས་ཀྱི་བརྗོད་བྱར་བྱེད་བའི་འཁོར་ལོ་དང་པོའི་མདོ་ཚིག་ངེས་
དོན་དང་། ཆོས་རྣམས་རང་གི་མཚན་ཉིད་ཀྱིས་ཡོད་པར་སྟོན་པ་རྣམས་དྲང་དོན་གྱི་མདོ་སྟེ། དགོངས་
གཞི་ཆོས་རྣམས་ཡོད་པ་ཙམ་དང་། དགོས་པ་ཉན་ཐོས་སྡེ་པ་རྗེས་སུ་འཛིན་པ་དང་། དངོས་ལ་གནོད་
བྱེད་དབུ་མ་པའི་གཞུང་རྣམས་ལས་གསུངས་པ་ལྟར་བསྟན་ནས་དྲང་དོན་དུ་འགྲེལ་པར་མཛད་ཅིང་། །
འཁོར་ལོ་བར་པ་ངེས་དོན་གྱི་མདོ་བླ་ན་མེད་པ་དང་། ཐ་མ་དགོངས་གཞི་ངོ་བོ་ཉིད་དང་པོ་དང་། ཕྱི་
མ་གཉིས་ལ་སེམས་ཙམ་པས་འདོད་པ་ལྟར་གྱི་རང་གི་མཚན་ཉིད་ཀྱིས་མ་གྲུབ་པ་དང་། གྲུབ་པའི་
ཁྱད་པར་ཡོད་པ་ཙམ་ལ་དགོངས་པ་དང་། དགོས་པ་དབུ་མའི་ལྟ་བ་བསྟན་ན་ཆད་ལྟ་སྐྱེ་བར་
འགྱུར་བའི་སེམས་ཙམ་པ་རྗེས་སུ་བཟུང་བ་དང་། དངོས་ལ་གནོད་བྱེད་བསྟན་པའི་སྒོ་ནས་དྲང་དོན་
དུ་འགྲེལ་པར་མཛད་དོ། །འོན་ཀྱང་ཡུམ་གྱི་མདོ་གང་ཡིན་དགོངས་འགྲེལ་ལས་གསུངས་པའི་ངེས་
དོན་གྱི་མདོར་ནི་མི་བྱ་སྟེ། དེ་ཉིད་ལས། དེ་ཡང་བླ་ན་མཆིས་ཞེས་སོགས་འབྱུང་བས་སོ།།



(300)
གཟུངས་རྒྱལ་གྱི་མདོ་ལས་གསུངས་པའི་རིམ་པ་གསུམ།
མཐའ་དཔྱོད་སྨད་ཆ།
། གསུམ་པ་ཞར་ལ་གཟུངས་རྒྱལ་གྱི་མདོ་ལས་གསུངས་པའི་རིམ་པ་གསུམ་བཤད་པ་ལ་
གཉིས། གཞན་ལུགས་དགག་པ་དང༌། རང་ལུགས་བཞག་པའོ། །དང་པོ་ནི་ཁ་ཅིག་ན་རེ། དགོངས་
འགྲེལ་ནས་གསུངས་པའི་འཁོར་ལོ་གསུམ་དང༌། གཟུངས་རྒྱལ་གྱི་མདོ་ལས་གསུངས་པའི་རིམ་པ་
གསུམ་རིམ་པ་བཞིན་དོན་གཅིག་ཡིན་ཞེས་ཟེར། འོ་ན་ཤེས་བྱ་ཆོས་ཅན། གཟུངས་རྒྱལ་གྱི་མདོ་ལས་
གསུངས་པའི་རིམ་པ་གསུམ་པོ་གདུལ་བྱའི་གཙོ་བོ་རྒྱུད་ཐ་དད་པ་གསུམ་གྱི་དབང་དུ་མཛད་ནས་
གསུངས་པར་ཐལ། དམ་བཅའ་གང་ཞིག །དགོངས་འགྲེལ་ལས་གསུངས་པའི་འཁོར་ལོ་གསུམ་
གདུལ་བྱའི་གཙོ་བོ་རྒྱུད་ཐ་དད་པ་གསུམ་གྱི་དབང་དུ་མཛད་ནས་གསུངས་པའི་ཕྱིར། འདོད་མི་ནུས་
ཏེ༑ ནོར་བུ་གཅིག་ཉིད་སྦྱོང་བྱེད་གསུམ་གྱིས་རིམ་ཅན་དུ་སྦྱོང་བ་ལྟར་གདུལ་བྱ་གཅིག་ཉིད་ཀྱི་རྒྱུད་
ཀྱི་དྲི་མ་ཕྲ་རགས་གསུམ་སྦྱོང་བྱེད་རིམ་པ་གསུམ་གྱིས་རིམ་ཅན་དུ་སྦྱོང་བར་གསུངས་པའི་ཕྱིར།
གཞན་ཡང་། གཟུངས་རྒྱལ་གྱི་མདོ་ལས་གསུངས་པའི་རིམ་པ་དང་པོའི་མདོ་ཡིན་ན་ཐེག་དམན་གྱི་
མདོ་ཡིན་པས་ཁྱབ་པར་ཐལ། དམ་བཅའ་གང་ཞིག །དགོངས་འགྲེལ་ལས་གསུངས་པའི་འཁོར་ལོ་
དང་པོའི་མདོ་ཡིན་ན་ཐེག་དམན་གྱི་མདོ་ཡིན་པས་ཁྱབ་པའི་ཕྱིར། རྟགས་ཕྱི་མ་འབུད། འདོད་མི་
ནུས་ཏེ། དེ་ཡིན་ན་ཐེག་ཆེན་གྱི་མདོ་ཡིན་པས་ཁྱབ་པའི་ཕྱིར། དེར་ཐལ། གཟུངས་རྒྱལ་གྱི་མདོ་ལས་
གསུངས་པའི་རིམ་པ་དང་པོའི་ཆེད་དུ་བྱ་བའི་གདུལ་བྱ་ཡིན་ན་ཐེག་ཆེན་གྱི་རིགས་ཅན་ཡིན་པས་
ཁྱབ་པའི་ཕྱིར། དེར་ཐལ། དེ་ལས་གསུངས་པའི་རིམ་པ་ཕྱི་མ་གཉིས་ཀྱི་མདོའི་ཆེད་དུ་བྱ་བའི་
གདུལ་བྱ་ཐེག་ཆེན་གྱི་རིགས་ཅན་ཡིན་པ་གང་ཞིག །རིམ་པ་གསུམ་པོ་ཆེད་དུ་བྱ་བའི་གདུལ་བྱ་རྒྱུད་
གཅིག་གི་དབང་དུ་མཛད་པ་སྔར་བཤད་པ་ལྟར་ཡིན་པའི་ཕྱིར། གཞན་ཡང་དེ་བཞིན་གཤེགས་པའི་
སྙིང་པོའི་མདོ་དགོངས་འགྲེལ་ལས་གསུ ངས་པའི་འཁོར་ལོ་ཐ་མ་ཡིན་པར་ཐལ། རྩ་བའི་དམ་
བཅའི་གང་ཞིག །དེ་གཟུངས་རྒྱལ་གྱི་མདོ་ལས་གསུངས་པའི་རིམ་པ་ཐ་མ་ཡིན་པའི་ཕྱིར། ཕྱི་མ་



མཐའ་དཔྱོད་སྤྱད་ཆ།
གཟུངས་རྒྱལ་གྱི་མདོ་ལས་གསུངས་པའི་རིམ་པ་གསུམ།
(301)
དེར་ཐལ། དེ་དེ་ལས་གསུངས་པའི་མདོ་ཕྱི་མ་ཡིན་པའི་ཕྱིར། དེར་ཐལ། དེ་རྒྱུད་བླ་མ་ལས། སྔར་
ནི་དེ་ལྟར་རྣམ་བཞག་ནས། །སླར་ཡང་བླ་མའི་རྒྱུད་འདི་རུ། །ཉེས་པ་ལྔ་དག་སྤང་བའི་ཕྱིར། །ཁམས་
ཡོད་ཉིད་ཅེས་བསྟན་པ་ཡིན། །ཞེས་གསུངས་པའི་སྐབས་ནས་བསྟན་པའི་མདོ་ཕྱི་མ་ཡིན་པའི་ཕྱིར།
དེ་དེར་ཐལ། ཕར་ཕྱིན་རྣམ་བཤད་ལས། འདིའི་ལྟར་ན་དེ་བཞིན་གཤེགས་པའི་སྙིང་པོའི་མདོ་ཡང་
རིམ་པ་གསུམ་པ་འདིའི་མཚན་གཞིར་བཟུང་བར་བྱ་སྟེ། ཐེག་པ་ཆེན་པོ་རྒྱུད་བླ་མའི་བསྟན་བཅོས་ཀྱི་
སྐབས་དང་པོའི་མཇུག་དགོས་པ་བསྟན་པའི་གཞུང་གི་དོན་དུ་ཆེས་ཤིན་ཏུ་གསལ་བའི་ཕྱིར། ཞེས་
གསུངས་པའི་ཕྱིར། རྩ་བར་འདོད་མི་ནུས་ཏེ། དེ་ངེས་དོན་གྱི་མདོ་ཡིན་པའི་ཕྱིར། དེར་ཐལ། དེ་བདེ་
གཤེགས་སྙིང་པོ་དངོས་བསྟན་བསྟན་བྱའི་གཙོ་བོར་བྱས་ནས་སྟོན་པའི་མདོ་ཡིན་པའི་ཕྱིར། ཁོ་ན་རེ།
གཟུངས་རྒྱལ་གྱི་མདོ་ལས་གསུངས་པའི་རིམ་པ་དང་པོའི་མདོའི་ཆེད་དུ་བྱ་བའི་གདུལ་བྱ་ཡིན་ན་
ཐེག་ཆེན་གྱི་རིགས་ཅན་ཡིན་པས་ཁྱབ་པ་དེ་མི་འཐད་པར་ཐལ། བསྟན་བཅོས་ལས། འདི་ནི་གང་
ཟག་གཅིག་དང་པོར་ཐེག་དམན་དུ་ཁྲིད་དེ། དེ་ནས་སངས་རྒྱས་ཀྱི་ཡུལ་ཐེག་ཆེན་ལ་བཙུད་ནས་
སངས་རྒྱས་ཐོབ་པར་བྱེད་པའི་རིམ་པ་ཡིན་ལ་ཞེས་དང༌། དེས་ན་རིམ་པ་དང་པོ་གཉིས་ཀ་ཐེག་
དམན་དུ་འཁྲིད་པ་ཡིན་པས། ཞེས་གདུལ་བྱ་ཐེག་དམན་གྱི་གང་ཟག་ལ་བཤད་པའི་ཕྱིར་ཞེ་ན།
སྐྱོན་མེད་དེ། གཟུངས་རྒྱལ་གྱི་མདོ་ལས་གསུངས་པའི་རིམ་པ་གསུམ་གྱིས་གདུལ་བྱ་ཐེག་པ་གསུམ་
ལ་རིམ་གྱིས་ཞུགས་པ་དང་། ཐེག་པ་ཆེན་པོར་རིགས་ངེས་པ་གཉིས་ཀའི་ལམ་བསྟན་པ་ལས། གཙོ་
བོར་ཕྱི་མའི་དབང་དུ་མཛད་པ་ཡིན་ཏེ། ཕར་ཕྱིན་རྣམ་བཤད་ལས། འདིས་ཅི་བསྟན་ཞེ་ན། གདུལ་བྱ་
ཐེག་པ་གསུམ་ལ་རིམ་གྱིས་ཞུགས་པ་དང༌། ཐེག་པ་ཆེན་པོར་རིགས་ངེས་པ་གཉིས་ཀའི་ལམ་བགྲོད་
པའི་རིམ་པ་བསྟན པ་ཡིན་ཏེ་ཞེས་དང་། རིམ་པ་འདི་ཡང་གཙོ་བོའི་གདུལ་བྱའི་དབང་དུ་བྱས་ནས་
གསུངས་པའི་ཕྱིར། ཞེས་གསུངས་པའི་ཕྱིར། གཞན་ཡང་། ཤེས་བྱ་ཆོས་ཅན། དོན་དམ་ཡང་དག་



(802)
གཟུངས་རྒྱལ་གྱི་མདོ་ལས་གསུངས་པའི་རིམ་པ་གསུམ།
མཐའ་དཔྱོད་སྨད་ཆ།
འཕགས། ངས་ཆོས་རྣམས་ཀྱི་ཞེས་སོགས་ཀྱི་མདོ་དེ་འདིར་གསུངས་པའི་རིམ་པ་གསུམ་པ་ཡིན་
པར་ཐལ། དམ་བཅའ་གང་ཞིག །དེ་དགོངས་འགྲེལ་ལས་གསུངས་པའི་འཁོར་ལོ་ཐ་མ་ཡིན་པའི་
ཕྱིར། འདོད་མི་ནུས་ཏེ། གཞན་དབང་བདེན་གྲུབ་ཏུ་སྟོན་པའི་མདོ་ཡིན་པའི་ཕྱིར། ཡང་ཁ་ཅིག །
དེ་བཞིན་གཤེགས་པའི་སྙིང་པོའི་མདོ་དགོངས་འགྲེལ་ལས་གསུངས་པའི་འཁོར་ལོ་བར་པ་ཡིན་
ཞེས་ཟེར། དེ་མི་འཐད་པར་ཐལ། དེ་དགོངས་འགྲེལ་གྱི་གྲུབ་དོན་གཉིས་པའི་སྐབས་ནས་བསྟན་
པའི་འཁོར་ལོ་བར་པ་མ་ཡིན་པའི་ཕྱིར། དེར་ཐལ། དེ་དོན་དམ་ཡང་དག་འཕགས་ཞུས་ཀྱི་ལེའུས་
དགོངས་པ་བསྟན་ནས་དྲང་དོན་དུ་འགྲེལ་རྒྱུའི་མདོ་མ་ཡིན་པའི་ཕྱིར། རྟགས་སླ། གཉིས་པ་རང་གི་
ལུགས་བཞག་པ་ནི། དགོངས་འགྲེལ་ལས་གསུངས་པའི་འཁོར་ལོ་དང་པོ་དང་། གཟུངས་རྒྱལ་གྱི་
མདོ་ལས་བཤད་པའི་རིམ་པ་དང་པོ་འགལ་བ་ཡིན་ཏེ། སྔར་བཤད་པ་ལྟར་ཐེག་པ་དམན་བ་དང་།
ཆེན་པོའི་མདོ་སོ་སོར་ངེས་པའི་ཕྱིར། བར་པ་དང་རིམ་པ་གཉིས་པ་མི་འགལ་ཏེ། ཤེར་ཕྱིན་གྱི་མདོ་
རྒྱུས་འབྲིང་བསྡུས་གསུམ་ལྟ་བུ་དེ་གཉིས་ཀ་ཡིན་པའི་ཕྱིར། ཐ་མ་དང་རིམ་པ་གསུམ་པ་ཡང་འགལ་
བ་ཡིན་ཏེ། ཐ་མ་ཡིན་ན་སེམས་ཙམ་པའི་མདོ་ཡིན་པས་ཁྱབ། རིམ་པ་གསུམ་པའི་མདོ་ཡིན་ན་དབུ་
མ་པའི་མདོ་ཡིན་པས་ཁྱབ་པའི་ཕྱིར། ཁ་ཅིག་ན་རེ། ཐལ་འགྱུར་བ་ལྟར་ན་དེ་ལྟར་ཡིན་ཀྱང་རང་
རྒྱུད་པའི་སྐབས་སུ། དགོངས་འགྲེལ་ལས་གསུངས་པའི་འཁོར་ལོ་ཐ་མ་དབུ་མ་པའི་མདོར་བྱེད་
པས༑ གཟུངས་རྒྱལ་གྱི་རིམ་པ་གསུམ་པ་དང་མི་འགལ་ལོ་ཞེ་ན། དེ་ཡང་མི་འཐད་པར་ཐལ།
ཐལ་རང་གཉིས་གང་གི་ལུགས་ལའང་། གཟུངས་རྒྱལ་གྱི་རིམ་པ་གསུམ་པ་ཡིན་ན་འཁོར་ལོ་ཐ་མ་
མ་ཡིན་དགོས་པའི་ཕྱིར། འོན་ཀྱང་། རྒྱུད་བླ་ཊིཀ་ཆེན་དང་། སྤྱོད་འཇུག་རྣམ་བཤད་ལས།
དེ་བཞིན་གཤེགས་པའི་སྙིང་པོའི་མདོ་སོགས་སྤྱིར་འཁོར་ལོ་ཐ་མར་གསུངས་པས་དཔྱོད་ཅིག །དེས་
ན་ཡུམ་གྱི་མདོ་ལས་མི་རྟག་སྡུག་བསྔལ་སྟོང་བདག་མེད་དང་། སོ་ཐར་དང་། ཐུན་མོང་བའི་ཉམས་



མཐའ་དཔྱོད་སྨད་ཆ།
བློ་གྲོས་མི་ཟད་པས་བསྟན་པའི་མདོ་ལ་བརྟེན་ནས་དྲང་ངེས་འབྱེད་ཚུལ།
(303)
ལེན་གསུངས་པ་རྣམས་རིམ་པ་དང་པོར་འཇོག་ཅིང་། ཕྱི་མ་གཉིས་གོང་དུ་བཤད་པ་ལྟར་བྱའོ། །
དོན་གྱི་རིམ་པ་བསྟན་ཚུལ་ཡང་ཡོད་དེ། གདུལ་བྱ་ཐེག་པ་དམན་པར་རིགས་ངེས་པ་ཡིན་ན། རིམ་པ་
དང་པོས་རྒྱུད་སྨིན་བྱེད་ཀྱི་ལམ་དང་། གཉིས་པས་གྲོལ་བྱེད་ཀྱི་ལམ་དང་། གསུམ་པས་ཐེག་ཆེན་གྱི་
ལམ་དུ་བཀྲི་བར་བྱེད། གདུལ་བྱ་ཐེག་ཆེན་གྱི་རིགས་ཅན་ཡིན་ན། རིམ་པ་དང་པོས་རགས་པའི་
བདག་མེད་བསྟན་ནས་རྒྱུད་སྨིན་པར་བྱེད། གཉིས་པས་བདག་མེད་ཕྲ་མོ་དང་། གསུམ་པས་ཐེག་
ཆེན་གྱི་ཐབས་ཀྱི་ཆ་རྒྱ་ཆེན་པོ་བསྟན་པའི་ཕྱིར། འོ་ན་ཐེག་དམན་གྱི་རིགས་ངེས་ཀྱི་གང་ཟག་ལ་སྟོང་
ཉིད་རྟོགས་པ་ཡོད་པ་ཐལ་ཞེ་ན། ཤིན་ཏུ་འདོད་དེ། བསྟན་བཅོས་སུ་ཐལ་འགྱུར་བའི་སྤྱི་ཁྱབ་ནས་
བཤད་ཅིང་། ཕར་ཕྱིན་རྣམ་བཤད་དུ་ནི། ཐལ་འགྱུར་བའི་གྲུབ་མཐའ་ཤོར་བ་ལྟ་བུ་ཡིན་པའི་ཕྱིར།
རིམ་པ་ཕྱི་མ་གཉིས་ཀྱི་གོ་རིམས་འདི་ལྟར་འོང་བའི་རྒྱུ་མཚན་ཡོད་དེ། རིམ་པ་གསུམ་པོ་སྔར་བཤད་
པ་ལྟར་ཆེད་དུ་བྱ་བའི་གདུལ་བྱ་ཐེག་ཆེན་གྱི་རིགས་ཅན་དབང་རྣོན་གྱི་དབང་དུ་བྱས་ནས་གསུངས་པ་
གང་ཞིག །ཐེག་ཆེན་གྱི་རིགས་ཅན་དབང་རྣོན་གྱིས་བྱང་ཆུབ་ཏུ་སེམས་བསྐྱེད་པའི་སྔ་རོལ་ཏུ་སྟོང་
ཉིད་རྟོགས་པར་བྱེད་པའི་ཕྱིར་རོ། །རིམ་པ་གསུམ་པ་འདི་ཆེད་དུ་བྱ་བའི་གདུལ་བྱ་གང་གི་དབང་དུ་
བྱས་ཀྱི་གསལ་ཁ་བསྟན་བཅོས་དང་སྟོང་ཐུན་ལས་མི་འབྱུང་ཡང་། རྒྱལ་ཚབ་ཆོས་རྗེས་གསལ་བར་
བཤད་པ་ལས་བློ་མུན་བསལ་ཏོ། །
༈ གཉིས་པ་བློ་གྲོས་མི་ཟད་པས་བསྟན་པའི་མདོ་ལ་བརྟེན་ནས་དྲང་ངེས་འབྱེད་པ་ལ་
གཉིས། བཤད་བྱའི་མདོ་འགོད་པ། དེ་ལ་བརྟེན་ནས་དྲང་ངེས་འབྱེད་པའོ། །དང་པོ་ནི། མདོ་དེ་ལས་
ཇི་སྐད་དུ། ངེས་པའི་དོན་གྱི་མདོ་སྡེ་ནི་གང་དྲང་བའི་དོན་གྱི་མདོ་སྡེ་ནི་གང་ཞེ་ན། མདོ་སྡེ་གང་དག་
ཀུན་རྫོབ་སྒྲུབ་པ་བསྟན་པ་དེ་དག་ནི་དྲང་བའི་དོན་ཞེས་བྱའོ། །མདོ་སྡེ་གང་དག་དོན་དམ་པ་སྒྲུབ་པ་
བསྟན་པ་དེ་དག་ནི་ངེས་པའི་དོན་ཞེས་བྱའོ། །ཞེས་སོགས་དང༌། ཏིང་ངེ་འཛིན་རྒྱལ་པོ་ལས་ཀྱང་།



(304)
དབུ་མ་རང་རྒྱུད་པའི་ལུགས་ཀྱི་དྲང་ངེས་ཀྱི་མདོའི་ངོ་བོ་བཤད་པ།
མཐའ་དཔྱོད་སྨད་ཆ།
སྟོང་པ་བདེ་བར་བ།ཤེགས་པས་བཤད་པ་ལྟར། །ངེས་དོན་མདོ་སྡེ་དག་གི་བྱེ་བྲག་ཤེས། །གང་ལས་
སེམས་ཅན་གང་ཟག་སྐྱེས་བུ་བསྟན། །ཆོས་དེ་ཐམས་ཅད་དྲང་བའི་དོན་དུ་ཤེས། །ཞེས་གསུངས།
གཉིས་བ་ལ་གཉིས། དབུ་མ་རང་རྒྱུད་པའི་ལུགས་དང༌། དབུ་མ་ཐལ་འགྱུར་བའི་ལུགས་སོ།།
དང་པོ་ནི། ཁ་ཅིག་ན་རེ། དོན་དམ་བདེན་པ་དངོས་བསྟན་བསྟན་བྱའི་གཙོ་བོར་བྱས་ནས་སྟོན་པའི་
མདོ༑ ངེས་དོན་གྱི་མདོའི་མཚན་ཉིད། ཀུན་རྫོབ་བདེན་པ་དངོས་བསྟན་བསྟན་བྱའི་གཙོ་བོར་བྱས་
ནས་སྟོན་པའི་མདོ་དྲང་དོན་གྱི་མདོའི་མཚན་ཉིད་ཅེས་ཟེར། དང་པོ་མི་འཐད་དེ། ཤེས་རབ་སྙིང་པོའི་
ནང་ཚན་དུ་གྱུར་བའི་གཟུགས་མེད། ཅེས་སོགས་ཀྱི་མདོ་ཚིག་མཚན་ཉིད་དེ་གང་ཞིག་ངེས་དོན་གྱི་
མདོ་མ་ཡིན་པའི་ཕྱིར། དང་པོ་དེར་ཐལ། དེ་དོན་དམ་བདེན་པ་བསྟན་བྱའི་གཙོ་བོར་བྱས་ནས་
བསྟན་པའི་མདོ་གང་ཞིག །ཤུགས་བསྟན་དུ་བྱེད་བ་མི་འོས་པའི་ཕྱིར། དང་པོ་དེར་ཐལ། གཟུགས་
སོགས་བདེན་པར་མེད་པ་མདོ་ཚིག་དེ་རྣམས་ཀྱི་དགོངས་པའི་གཙོ་བོ་ཡིན་པའི་ཕྱིར། རྟོགས་
བསྒྲུབས་ཟིན། རྩ་རྟགས་གཉིས་པ་དེར་ཐལ། མདོ་ཚིག་དེ་རྣམས་སྒྲ་ཇི་བཞིན་པ་མ་ཡིན་པའི་ཕྱིར།
ཁྱབ་སྟེ། དབུ་མ་སྣང་བ་ལས། ངེས་པའི་དོན་ཀྱང་གང་ལ་བྱ་ཞེ་ན། ཚད་མ་དང་བཅས་པ་དང་།
དོན་དམ་པའི་དབང་དུ་མཛད་ནས་བཤད་པ་གང་ཡིན་པ་སྟེ། དེ་ནི་དེ་ལས་ལོགས་ཤིག་ཏུ་གཞན་གྱིས་
གང་དུ་ཡང་དྲང་བར་མི་ནུས་པའི་ཕྱིར་རོ། །ཞེས་ཚད་མ་དང་བཅས་པ་ཞེས་སྨོས་པ་ལ་དགོས་པ་ཡོད་
པའི་ཕྱིར། དེ་ལ་ཁ་ཅིག །དེའི་ནང་ཚན་དུ་གྱུར་པའི་གཟུགས་མེད་ཅེས་སོགས་ཀྱི་མདོ་ཚིག་གིས་
གཟུགས་སོགས་བདེན་མེད་སྒྲས་ཟིན་ལ་བསྟན་པར་ཐལ། དེས་གཟུགས་སོགས་བདེན་མེད་དུ་
དངོས་སུ་བསྟན་པའི་ཕྱིར། ཞེས་དང་། ཡང་དེ་འདྲ་བའི་མདོ་ཚིག་གིས་གཟུགས་སོགས་རང་བཞིན་
མེད་པར་དངོས་སུ་བསྟན་པར་ཐལ། གཟུགས་སོགས་རང་བཞིན་མེད་པར་སྒྲས་ཟིན་ལ་བསྟན་པའི་
ཕྱིར༑ ཞེས་པ་ནི་ཁྱབ་པ་མ་ངེས་པའི་ཕྲེང་བ་བསྒྲིགས་པའོ། །གཉིས་པ་ཡང་མི་འཐད་པར་ཐལ།



མཐའ་དཔྱོད་སྨད་ཆ།
དལ་
དབུ་མ་ཐལ་འགྱུར་བའི་ལུགས་ཀྱི་དྲང་ངེས་ཀྱི་མདོའི་ངོ་བོ་བཤད་པ།
(305)
ཀུན་གཞིའི་རྣམ་ཤེས་སྟོན་པའི་མདོའི་དངོས་བསྟན་བསྟན་བྱའི་གཙོ་བོར་གྱུར་པའི་ཀུན་རྫོབ་བདེན་
པ་མེད་པའི་ཕྱིར་ཏེ། སྔར་སེམས་ཙམ་པའི་སྐབས་སུ་ཕྱི་དོན་སྟོན་པའི་མདོ་ལ་བཤད་པ་ལྟ་བུ་ཡིན་
པའི་ཕྱིར། རང་གི་ལུགས་ནི། ངེས་དོན་གྱི་མདོའི་མཚན་ཉིད་སྔར་བཤད་པ་ལྟར་དོན་དམ་བདེན་པ་
དངོས་བསྟན་བསྟན་བྱའི་གཙོ་བོར་བྱེད་ཅིང་སྒྲ་ཇི་བཞིན་པའི་མདོ་ལ་འཇོག་པ་དང་། དྲང་དོན་གྱི་
མདོའི་མཚན་ཉིད་ཀུན་རྫོབ་བདེན་པ་དངོས་བསྟན་བསྟན་བྱའི་གཙོ་བོར་བྱས་ནས་སྟོན་པའམ། སྒྲ་ཇི་
བཞིན་དུ་ཁས་བླང་དུ་མི་རུང་བ་གང་རུང་དུ་གྱུར་བའི་མདོ་ལ་འཇོག་པའོ། །གཉིས་པ་ཐལ་གྱུར་བའི་
ལུགས་ལ་གཉིས། དྲང་ངེས་ཀྱི་མདོའི་ངོ་བོ་དང་། མཚན་ཉིད་གསུམ་གྱི་རྣམ་གཞག་བཤད་པའོ།།
དང་པོ་ནི། དོན་དམ་བདེན་པ་དངོས་བསྟན་བསྟན་བྱའི་གཙོ་བོར་བྱས་ནས་སྟོན་པའི་མདོ། ངེས་དོན་
གྱི་མདོའི་མཚན་ཉིད། རང་གི་ཆེད་དུ་བྱ་བའི་གདུལ་བྱའི་ངོར་ཀུན་རྫོབ་བདེན་པ་དངོས་བསྟན་
བསྟན་བྱའི་གཙོ་བོར་བྱས་ནས་སྟོན་པའི་མདོ། དྲང་དོན་གྱི་མདོའི་མཚན་ཉིད་དོ། །ཤེས་རབ་སྙིང་པོའི་
ནང་ཚན་དུ་གྱུར་པའི་གཟུགས་མེད་ཅེས་སོགས་ཀྱི་མདོ་ཚིག་རྣམས་དགག་བྱ་ལ་དོན་དམ་གྱི་ཁྱད་
པར་སྦྱར་བའི་མདོ ཡིན་པ་ནི་མདོར་བསྟན་དུ། ཕུང་པོ་ལྔ་པོ་དེ་དག་ལ་རང་བཞིན་གྱིས་སྟོང་པ་ཡང་
དག་པར་རྗེས་སུ་ལྟའོ། །ཞེས་འབྱུང་བས་གྲུབ། དངོས་སུ་སྦྱར་བའི་མདོ་ཡིན་མ་ཡིན་དཔྱད་པར་བྱ་
འོས་ཏེ། བསྟན་བཅོས་ལས། ཤེས་རབ་སྙིང་པོ་ལ་སོགས་པ་དགག་བྱ་ལ་དོན་དམ་གྱི་ཐ་སྙད་དངོས་
སུ་མ་སྦྱར་བ་ལ་ཡང་། ཞེས་སོགས་གསུངས་ཤིང་། དགག་བྱ་ལ་དོན་དམ་གྱི་ཁྱད་པར་དངོས་སུ་
སྦྱར་མ་སྦྱར་ཡང་། རེ་རེ་བཞིན་ནས་ཚིག་ཟིན་ལ་སྦྱར་མ་སྦྱར་གྱི་དོན་དུ་སྣང་བའི་ཕྱིར། གཉིས་པ་
ལ་གཉིས། ཡུམ་ཀྱི་བྱམས་ཞུས་ཀྱི་ལེའུའི་དགོངས་པ་བཤད་པ་དང་། དེ་དང་མཐུན་པར་འཇུག་
འགྲེལ་ལས་འབྱུང ཚུལ་ལོ། །དང་པོ་ནི་བྱམས་ཞུས་ཀྱི་ལེའུ་ལས་གསུངས་པའི་མཚན་ཉིད་གསུམ་གྱི་
རྣམ་གཞག་ཡོད་དེ། རྣམ་པར་བཏགས་པའི་གཟུགས། ཀུན་བཏགས་པའི་ཟུགས། ཆོས་ཉིད་ཀྱི་



(306)
མཚན་ཉིད་གསུམ་གྱི་རྣམ་གཞག་བཤད་པ།
མཐའ་དཔྱོད་སྨད་ཆ།
གཟུགས་ཞེས་པའི་མཚན་ཉིད་གསུམ་གྱི་རྣམ་གཞག་གསུངས་པའི་ཕྱིར། རྣམ་བཏགས་ཀྱི་གཟུགས་
གསུངས་པ་ཡིན་ཏེ། ལེའུ་དེ་ཉིད་ལས། འདུ་བྱེད་ཀྱི་མཚན་མའི་དངོས་པོ་དེ་རྣམ་པར་རྟོག་པ་ཙམ་གྱི་
ཆོས་ཉིད་ལ་གནས་པའི་རྣམ་པར་རྟོག་པ་ལ་བརྟེན་ནས་མངོན་པར་བརྗོད་དེ། གང་ལ་འདི་ནི་
གཟུགས་སོ་ཞེས་བྱ་བ་དང་། ཞེས་གསུངས་པས་བསྟན་ཅིང་། དོན་ནི་གཟུགས་རྣམ་བཏགས་ཀྱི་
གཟུགས་སུ་འཇོག་པའི་ཕྱིར། ཀུན་བཏགས་པའི་གཟུགས་ཀྱང་གསུངས་པ་ཡིན་ཏེ། དེ་ཉིད་ལས།
བྱམས་པ་གང་འདུ་བྱེད་ཀྱི་མཚན་མའི་དངོས་པོ་དེ་དང་། དེ་ལ་གཟུགས་ཞེས་བྱ་བའི་མིང་དང་འདུ་
ཤེས་དང་བཏགས་པ་དང་ཐ་སྙད་ལ་བརྟེན་ནས་གཟུགས་ཀྱི་ངོ་བོ་ཉིད་ཡོངས་སུ་རྟོག་པ་འདི་ནི།
ཀུན་བཏགས་པའི་གཟུགས་སོ། །ཞེས་པས་བསྟན་ཅིང་། དོན་ནི་གཟུགས་རང་གི་མཚན་ཉིད་ཀྱིས་
གྲུབ་པའམ། གྲུབ་པར་སྒྲོ་འདོགས་པ་ཀུན་བཏགས་ཀྱི་གཟུགས་སུ་འཇོག་པའི་ཕྱིར། ཆོས་ཉིད་ཀྱི་
གཟུགས་ཀྱང་གསུངས་པ་ཡིན་ཏེ། དེ་ཉིད་ལས། གང་ཀུན་བཏགས་པའི་གཟུགས་དེས་རྣམ་པར་
བཏགས་པའི་གཟུགས་རྟག་པ་རྟག་པའི་དུས་དང་། ཐེར་ཟུག་ཐེར་ཟུ་གི་དུས་སུ་ངོ་བོ་ཉིད་མེད་པ་
ཁོ་ན་དང་། ཆོས་ལ་བདག་མེད་པ་དང་། དེ་བཞིན་ཉིད་དང་། ཡང་དག་པའི་མཐའ་ནི། ཆོས་ཉིད་ཀྱི་
གཟུགས་སོ་ཞེས་གསུངས་པས་བསྟན་ཅིང་། དོན་ནི་གཟུགས་རང་གི་མཚན་ཉིད་ཀྱིས་མ་གྲུབ་པ་ཆོས་
ཉིད་ཀྱི་གཟུགས་སུ་འཇོག་པའི་ཕྱིར་རོ། །དེ་བཞིན་དུ་རྣམ་མཁྱེན་གྱི་བར་ལ་སྦྱར་བར་བྱའོ། །
ཁོ་ན་རེ། མཚན་ཉིད་གསུམ་གྱི་འཇོག་ལུགས་དེ་བྱམས་ཞུས་ཀྱི་ལེའུའི་དགོངས་པར་མི་འཐད་པར་
ཐལ༑ བྱམས་ཞུས་ཀྱི་ལེའུའི་དགོངས་པ་དགོངས་འགྲེལ་བཞིན་དུ་འཆད་དགོས་པའི་ཕྱིར། དེར་
ཐལ༑ ལེའུ་འདི་ཉིད་ལས། གཞན་དབང་རྫས་ཡོད་དུ་གསུངས་པའི་ཕྱིར་དང་། ཆོས་རྣམས་མིང་
ཙམ་དུ་སྒྲུབ་པ་ན། མིང་གི་སྔ་རོལ་བློ་མེད་ཕྱིར་ལ་སོགས་པའི་རིགས་པ་གསུམ་གྱིས་བསྒྲུབས་པའི་
ཕྱིར༑ དང་པོ་དེར་ཐལ། བྱམས་པ་གང་ཀུན་བཏགས་པའི་གཟུགས་དེ་ནི་རྫས་སུ་མེད་པར་ལྟ་བར་



མཐའ་དཔྱོད་སྨད་ཆ།
མཚན་ཉིད་གསུམ་གྱི་རྣམ་གཞག་བཤད་པ།
(307)
བྱའོ༑ །རྣམ་པར་བཏགས་པའི་གཟུགས་གང་ཡིན་པ་དེ་ནི། རྣམ་པར་རྟོག་པ་རྫས་སུ་ཡོད་པའི་ཕྱིར།
རྫས་སུ་ཡོད་པར་ལྟ་བར་བྱ་སྟེ། རང་དབང་དུ་འབྱུང་བའི་ཕྱིར་ནི་མ་ཡིན་ནོ། གང་ཆོས་ཉིད་ཀྱི་
གཟུགས་དེ་ནི་རྫས་སུ་མེད་པ་ཡང་མ་ཡིན། རྫས་སུ་ཡོད་པ་ཡང་མ་ཡིན་ཞིང་། དོན་དམ་པས་རབ་ཏུ་
ཕྱེ་བར་ལྟ་བར་བྱའོ། །ཞེས་གསུངས་པའི་ཕྱིར་ཞེ་ན། མ་ཁྱབ་སྟེ། དེ་ལས་གཞན་དབང་རྫས་ཡོད་དུ་
གསུངས་པ་དེ་བདེན་གྲུབ་ཏུ་བསྟན་པ་མ་ཡིན་པའི་ཕྱིར་ཏེ་ལེའུ་དེ་ལས་ཆོས་ཐམས་ཅད་མིང་ཙམ་དུ་
གྲུབ་པར་གསུངས་པ་གང་ཞིག །དེ་དང་བདེན་པར་གྲུབ་པ་འགལ་བའི་ཕྱིར། གཞན་ཡང་། གཞན་
དབང་རྫས་ཡོད་དུ་གསུངས་པ་དེ་བདེན་པར་གྲུབ་པའི་དོན་མ་ཡིན་པར་ཐལ། དེ་ལྟར་གསུངས་པ་དེ་
ཡོད་པ་ཉིད་དུ་སྒྲུབ་པའི་དོན་ཡིན་པའི་ཕྱིར་ཏེ། དེ་ཉིད་ལས། རང་དབང་དུ་འབྱུང་བའི་ཕྱིར་ནི་མ་
ཡིན་ནོ། །ཞེས་གཞན་དབང་རང་དབང་དུ་གྲུབ་པའི་རྫས་ཡོད་མིན་པར་གསུངས་པའི་ཕྱིར། ཀུན་
བཏགས་རྫས་སུ་མེད་པར་གསུངས་པ་དང་། ཆོས་ཉིད་རྫས་སུ་ཡོད་མེད་གཉིས་ཀ་མིན་པར་
གསུངས་པའི་དོན་ཡང་ཡོད་དེ། དང་པོ་ནི། གཟུགས་སོགས་རང་གི་མཚན་ཉིད་ཀྱིས་གྲུབ་པར་ཀུན་
བཏགས་པ་ལྟར་མེད་པ་དང་། གཉིས་པ་ནི་གཞན་དབང་གཤིས་ལུགས་སུ་གྲུབ་པ་བཀག་པ་གཞན་
དབང་གི་གནས་ལུགས་ཡིན་ཞེས་པའི་དོན་ཡིན་པའི་ཕྱིར། དེ་ལྟར་ནའང་སྒྲས་ཟིན་ལྟར། གཞན་
དབང་རྫས་ཡོད་ཡིན་པ་དང་། ཡོངས་གྲུབ་རྫས་སུ་ཡོད་མེད་གང་ཡང་མིན་པ་ཁས་མི་བླང་སྟེ།
གནོད་བྱེད་དང་བཅས་པ་ཡིན་པའི་ཕྱིར། ཀུན་བཏགས་རྫས་སུ་མེད་པར་གསུངས་པ་སྒྲས་ཟིན་ལྟར་
བྱ་སྟེ་གོ་སླ་བའི་ཕྱིར། ཁ་ཅིག་ལེའུ་འདི་ལས་མཚན་ཉིད་གསུམ་གྱི་རྣམ་གཞག་འདི་ལྟར་གསུངས་པ་
ལ་དཔག་ནས། གཟུགས་གཟུགས་ཀྱི་གཞན་དབང་དུ་འཇོག་པ་འགོག་པ་མི་འཐད་དེ། གཟུགས་
གཟུགས་ཀྱི་གཞན་དབང་མ་ཡིན་ན། གཟུགས་གཞན་དབང་མ་ཡིན་པར་འགྱུར་བའི་ཕྱིར། ཡང་ཁ་
ཅིག ༑དེ་ལྟར་གསུངས་པ་ལ་དཔག་ནས། ནམ་མཁའ་རྣམ་བཏགས་ཀྱི་ནམ་མཁར་འཇོག་པ་མ་



(308)
མཚན་ཉིད་གསུམ་གྱི་རྣམ་གཞག་བཤད་པ།
མཐའ་དཔྱོད་སྨད་ཆ།
གཏོགས་ནམ་མཁའི་གཞན་དབང་མ་ཡིན་ཞེས་ཟེར་བ་མི་འཐད་དེ། རང་རྒྱུད་པའི་སྐབས་སུ་བཤད་
པ་ལྟར། ནམ་མཁའི་ཡོངས་གྲུབ་ཀྱི་སྟོང་གཞི་ཆོས་ཅན་ཡིན་ན་ནམ་མཁའི་གཞན་དབང་ཡིན་པས་
ཁྱབ་པའི་ཕྱིར། ཁོ་ན་རེ། དེ་མི་འཐད་པར་ཐལ། ནམ་མཁའི་གཞན་དབང་གཞན་དབང་དངོས་མ་
ཡིན་པའི་ཕྱིར་ཞེ་ན། ཁྱབ་འབྲེལ་ཤིན་ཏུ་མ་ངེས་ཏེ། ནམ་མཁའི་གཞན་དབང་གཞན་དབང་དུ་ཁས་
མི་ལེན་པའི་ཕྱིར་རོ། །གཉིས་པ་དེ་དང་མཐུན་པར་འཇུག་འགྲེལ་ནས་འབྱུང་ཚུལ་ནི། དེ་ཉིད་ལས།
སྦྲུལ་དེ་ཐག་པ་ལ་མེད་པས་ཀུན་བཏགས་དང༌། སྦྲུལ་དངོས་ལ་ཡོངས་སུ་གྲུབ་པ་སྟེ། དེ་དེ་ལ་ཀུན་
ཏུ་མ་བཏགས་པས་སོ། །དེ་བཞིན་དུ་རང་བཞིན་ཡང་གཞན་དབང་གི་རྟེན་འབྲེལ་བྱས་པ་ཅན་ལ་ནི་
ཀུན་ཏུ་བཏགས་པ་ཡིན་ཏེ། རང་བཞིན་དག་ནི་བཅོས་མིན་དང་། །གཞན་ལ་ལྟོས་པ་མེད་པ་ཡིན་
གསུངས་པས་སོ། །སངས་རྒྱས་ཀྱི་སྤྱོད་ཡུལ་ལ་ནི་དངོས་ཡིན་ཏེ། ཀུན་ཏུ་མ་བཏགས་པའི་ཕྱིར་ཏེ།
དངོས་པོ་བྱས་པ་ཅན་ལ་མ་རེག་པར་རང་བཞིན་འབའ་ཞིག་མངོན་སུམ་དུ་མཛད་པས་དེ་ཉིད་ཐུགས་
སུ་ཆུད་པས་སངས་རྒྱས་ཞེས་བརྗོད་དོ། །ངོ་བོ་ཉིད་གསུམ་གྱི་འཇོག་ལུགས་འདིས་མདོའི་དགོངས་པ་
བཤད་པར་བྱའོ། །ཞེས་གསུངས་ཏེ། དོན་ནི་གཞན་དབང་བདེན་པར་གྲུབ་པ་ཀུན་བཏགས་དང་།
གཞན་དབང་བདེན་པར་མེད་པའི་དེ་ཁོ་ན་ཉིད་ཡོངས་གྲུབ་ཡིན་ཏེ། དཔེར་ན་སྦྲུལ་དེ་ཐག་ཁྲའི་སྟེང་
ན་མེད་པས་ཀུན་བཏགས་དང་། སྦྲུལ་དངོས་ཀྱི་སྟེང་ན་དངོས་གནས་ལ་གྲུབ་པ་བཞིན་ནོ། །གཞན་
དབང་བདེན་པར་མེད་པའི་དེ་ཁོ་ན་ཉིད་ཇི་ལྟ་བ་མཁྱེན་པའི་རྣམ་མཁྱེན་གྱི་ཡུལ་དུ་གྲུབ་ཅིང་། ཇི་ལྟ་
བ་མཁྱེན་པའི་རྣམ་མཁྱེན་གྱིས་ཇི་ལྟ་བ་གཟིགས་པའི་གཟིགས་ངོར་གཞན་དབང་མ་གཟིགས་པའི་
ཚུལ་གྱིས་དེ་ཁོ་ན ཉིད་གཟིགས་ཀྱི་ཞེས་སྦྱར་རོ། །འོ་ན་དབུ་མ་ཐལ་རང་གིས་དྲང་ངེས་འབྱེད་ཚུལ་
སོགས་དེ་ལྟར་ཡིན་མོད། དེ་རྣམས་ཀྱིས་ཆོས་རྣམས་དོན་དམ་པར་ཡོད་པ་འགོག་པའི་རིགས་པའི་
གཙོ་བོ་གང་ལ་བྱེད་ཅེ་ན་བཤད་དུ་ཡོད་དེ། ལེགས་ལྡན་འབྱེད་རྗེས་འབྲང་དང་བཅས་པས་གཙོ་བོར་



མཐའ་དཔྱོད་སྨད་ཆ།
མཚན་ཉིད་གསུམ་གྱི་རྣམ་གཞག་བཤད་པ།
(309)
འགལ་ཟླ་དམིགས་པའི་གཏན་ཚིགས་ཀྱིས་འགོག་པར་མཛད། ཞི་འཚོ་དཔོན་སློབ་འབྲེལ་ཟླ་མ་
དམིགས་པའི་གཏན་ཚིགས་ཀྱིས་འགོག་པར་མཛད། ཐལ་འགྱུར་བ་ཡང་གཙོ་བོར་འབྲེལ་ཟླ་མ་
དམིགས་པའི་གཏན་ཚིགས་ཀྱིས་འགོག་པར་མཛད་པའི་ཕྱིར། དང་པོ་གྲུབ་སྟེ། མིག་ཆོས་ཅན།
དོན་དམ་པར་གཟུགས་ལ་མི་ལྟ་སྟེ། དབང་པོ་ཡིན་པའི་ཕྱིར། རྣ་བའི་དབང་པོ་བཞིན་ཞེས་པའི་སྦྱོར་
ངག་བཀོད་ནས་འགོག་པ་གང་ཞིག །དབང་པོ་དེ་མིག་དོན་དམ་པར་གཟུགས་ལ་མི་ལྟ་བར་སྒྲུབ་
པའི་འགལ་དམིགས་ཀྱི་རྟགས་ཡང་དག་ཡིན་པའི་ཕྱིར་ཏེ། དེ་དེ་སྒྲུབ་ཀྱི་དགག་བྱའི་ཆོས་ཀྱི་འགལ་
ཟླ་རྟགས་སུ་སྦྱར་བའི་ཚུལ་གསུམ་ཡིན་པའི་ཕྱིར་ཏེ། དེ་དེ་སྒྲུབ་ཀྱི་ཚུལ་གསུམ་ཡིན་པ་གང་
ཞིག །དབང་པོ་དེ་དོན་དམ་པར་གཟུགས་ལ་ལྟ་བ་དང་འགལ་བའི་ཕྱིར། ཁོ་ན་རེ། ལུགས་འདི་ལ་
མིག་གིས་གཟུ གས་མཐོང་བར་ཁས་ལེན་པ་རིགས་པར་ཐལ། མིག་ཆོས་ཅན། དོན་དམ་པར་
གཟུགས་ལ་མི་ལྟ་སྟེ། ཞེས་དོན་དམ་གྱི་ཁྱད་པར་སྦྱར་ནས་གསུངས་པའི་ཕྱིར་ཞེ་ན། སྐྱོན་མེད་དེ།
ཤེས་རབ་སྒྲོན་མའི་ཚིག་ཟིན་ལ་མིག་ཅེས་པ་ཙམ་ལས་མ་བྱུང་ཡང་། མིག་ཤེས་ཆོས་ཅན་དུ་བཟུང་
ན་དགོངས་པ་དང་མི་འགལ་ཞིང་ཚིག་སྐྱོན་ཆོད་པའི་ཕྱིར། རྩ་རྟགས་གཉིས་པ་ཞི་འཚོ་དཔོན་སློབ་
འབྲེལ་ཟླ་མ་དམིགས་པའི་གཏན་ཚིགས་ཀྱིས་འགོག་པར་མཛད་པ་གྲུབ་སྟེ། གཅིག་དུ་བྲལ་དང་།
རྡོ་རྗེ་གཟེགས་མ་དང་། ཡོད་མེད་སྐྱེ་འགོག་དང་། མུ་བཞི་སྐྱེ་འགོག་གི་གཏན་ཚིགས་ཀྱིས་འགོག་
པར་མཛད་པ་གང་ཞིག །བདེན་པའི་གཅིག་དང་དུ་མ་གང་རུང་དུ་མ་གྲུབ་པ་མྱུ་གུ་བདེན་མེད་དུ་སྒྲུབ་
པར་བྱེད་བའི་འབྲེལ་ཟླ་མ་དམིགས་པའི་རྟགས་ཡང་དག་ཡིན་པ་སོགས་འཐད་པའི་ཕྱིར། གཉིས་
པ་དེར་ཐལ། དེ་དེ་སྒྲུབ་ཀྱི་དགག་བྱའི་ཆོས་ཀྱི་འབྲེལ་ཟླ་བཀག་པ་རྟགས་སུ་སྦྱར་བའི་ཚུལ་གསུམ་
ཡིན་པའི་ཕྱིར། དེ་དེ་སྒྲུབ་ཀྱི་ཚུལ་གསུམ་གང་ཞིག །བདེན་པའི་གཅིག་དང་བདེན་པའི་དུ་མ་གང་རུང་
དུ་མ་གྲུབ་པ་དེ། དེ་བདེན་གྲུབ་ཀྱི་འབྲེལ་ཟླ་བདེན་གྲུབ་ཀྱི་གཅིག་དང་དུ་མ་གང་རུང་དུ་གྲུབ་པ་བཀག་



(310)
མཚན་ཉིད་གསུམ་གྱི་རྣམ་གཞག་བཤད་པ།
མཐའ་དཔྱོད་སྨད་ཆ།
པའི་ཆ་ཡིན་པའི་ཕྱིར། རྩ་རྟགས་གསུམ་པ་གྲུབ་སྟེ། རྡོ་རྗེ་གཟེགས་མའི་གཏན་ཚིགས་ཀྱིས་འགོག་
པར་མཛད་པ་གང་ཞིག །མཐའ་བཞི་ལས་མི་སྐྱེ་བ་མྱུ་གུ་བདེན་པའི་སྐྱེ་མེད་དུ་སྒྲུབ་པའི་འབྲེལ་ཟླ་མ་
དམིགས་པའི་རྟགས་ཡང་དག་ཡིན་པའི་ཕྱིར། དེར་ཐལ། དེ་དེ་སྒྲུབ་ཀྱི་དགག་བྱའི་ཆོས་ཀྱི་འབྲེལ་
ཟླ་བཀག་པ་རྟགས་སུ་སྦྱར་བའི་ཚུལ་གསུམ་ཡིན་པའི་ཕྱིར། དེ་དེ་སྒྲུབ་ཀྱི་ཚུལ་གསུམ་གང་ཞིག།
མཐའ་བཞི་ལས་མི་སྐྱེ་བ་དེ་བདེན་པའི་སྐྱེ་བའི་འབྲེལ་ཟླ་མཐའ་བཞི་ལས་སྐྱེ་བ་བཀག་པའི་ཆ་ཡིན་
པའི་ཕྱིར། དེ་ཡང་ལེགས་ལྡན་དང་ཞི་འཚོ་གཉིས་ཀྱི་གཞུང་ལས་གཙོ་ཆེར་གསུངས་པའི་དབང་དུ་
མཛད་ཀྱི། སྔ་མས་འབྲེལ་ཟླ་མ་དམིགས་པའི་རྟགས་ཀྱིས་འགོག་པ་མི་བཞེད་པ་དང་། ཕྱི་མས་
འགལ་དམིགས་ཀྱི་རྟགས་ཀྱིས་འགོག་པ་མི་བཞེད་པ་མ་ཡིན་ཏེ། བསྟན་བཅོས་ལས་དེ་གཉིས་ཀ་ལ་
འགའ་ཟུང་ཙམ་མ་གཏོགས་སོ། །ཞེས་པས་མ་ངེས་པའི་ཕྱིར། དེ་བཞིན་དུ་ཐལ་འགྱུར་བ་ཡང་རྟེན་
འབྲེལ་གྱི་རྟགས་ཀྱིས་འགོག་པར་མཛད་པ་མ་ངེས་ཏེ། ཆོས་རྣམས་ཀྱི་གནས་ལུགས་དེ་ཁོ་ན་ཉིད་ལ་
ངེས་པ་བླ་ན་མེད་པ་སྟེར་བའི་ཆེད་དུ་སྒྲུབ་ངག་དང༌། ཐལ་འགྱུར་མི་འདྲ་བའི་རིགས་ལམ་སྟོང་གི་
འོད་ཟེར་སྤྲོ་བར་མཛད་པས་སོ། །དེ་ལྟར་བརྒལ་ཞིང་རྣམ་པར་བརྟགས་པས། དཀའ་གནས་རྣམས་
ཆེ་ལོང་གཏན་ལ་འབེབས་པ་ཙམ་དུ་ཟད་ཀྱི་ཚིག་དོན་ཞིབ་པ་ནི་བདག་གི་བླ་མ་ཐམས་ཅད་མཁྱེན་
པས་མཛད་པའི་དགོངས་དོན་རབ་གསལ་སྒྲོན་མ་ལས་ཤེས་བར་བྱའོ།།
སྨྲས་པ། ནན་ཏན་བློ་གྲོས་འཛིན་མའི་ཁྱོན་ལས་འཁྲུངས། །ཡིད་ཆེས་ལུང་གི་འདབ་སྟོང་རྣམ་དག་པ། །དགག་སྒྲུབ་རིགས་
པའི་དྲི་བཟང་ཕྱོགས་བརྒྱར་འཕྲོ། །ངོ་མཚར་བརྒོལ་ལན་ཨུཏུལ་འཕྲེང་བ་འདི། །རྒྱལ་བའི་དབང་པོ་བློ་བཟང་རྗེས་གས་ནས། །གང་
ལུགས་མང་ཐོས་མཁས་པའི་མདུན་ས་ཆེར། །ཕྱོགས་ལས་རྣམ་རྒྱལ་འདོད་པའི་མཁས་རྣམས་ལ། །བློ་གྲོས་དགའ་བའི་རྒྱུན་དུ་བདག་
གིས་བྱིན། །རྣམ་དཔྱོད་ལང་ཚོའི་ཆ་ཤས་རིང་ནས་ཡོལ། །ལེགས་བཤད་གགས་མཛེས་བལྟ་བའི་མིག་དང་བྲལ། །ང་རྒྱལ་མཁར་བའི་
རྩེ་མོར་གནས་པ་ཡི།བླུན་པོའི་དྲང་སྲོང་རྒན་ལ་འདིས་ཅི་བྱ། །རྒྱལ་བ་གཉིས་པའི་རྒྱལ་ཚབ་མཁས་རྣམས་ཀྱིས། །བསྟན་བཅོས་ཚིག་
དོན་ཁོ་ན་ཅི་རིགས་པར། །རྣམ་པར་འགྲེལ་ནས་བརྒལ་ཞིང་བརྟགས་པ་ཡི། །ལེགས་བཤད་རེ་ཞིག་བཏང་སྙོམས་མཛད་པ་ན། །རིགས་



མཐའ་དཔྱོད་སྨད་ཆ།
མཚན་ཉིད་གསུམ་གྱི་རྣམ་གཞག་བཤད་པ།
(311)
གཞུང་རྒྱུ་མཚོར་ཡང་ཡང་སོན་བའི་ཡོངས་འཛིན་དེད་དཔོན་བྲལ་བ་རྣམས། །རིགས་པའི་རྣམ་འགྱུར་ཞིབ་ཏུ་དབྱེ་དཀའི་ཚུགཏེརངམ་
ནག་འདི་མཐོང་ཚེ། །བློ་གྲོས་འདར་ནས་ཡུན་རིང་དོར་བ་གང་གི་ཐུགས་ཀྱིས་མ་བཟོད་ནས། །མཁས་གྲུབ་ཅེས་གྲགས་དེད་དཔོན་
མཆོག་དེ་སླར་ཡང་ཚུལ་འདིར་ཞུགས་པར་གྱུར། །ལེགས་བར་བཤད་པའི་བསོད་ནམས་གངས་ཆེན་རི། །ཉིན་བཞིན་བཞུ་བའི་རབ་
དཀར་ཆུ་བོའི་རྒྱུན། །བློ་གསལ་ཡིད་ཀྱི་རྫིང་བུར་ཞུགས་གྱུར་ནས། །རིགས་ལམ་པད་ཚལ་ཀུན་ནས་རྒྱས་གྱུར་ཅིག །བདག་གི་ལེགས་
བཤད་ཉིན་མོའི་དཔལ་འདི་ཡང་། །བློ་གསལ་བྱེ་བའི་མིག་ཏུགནས་གྱུར་ཏེ། །ཕས་རྒོལ་ལོག་རྟོག་ཀུ་མུད་མ་བྱས་ནས། །བསྟན་པའི་
ལྷུན་པོ་རིང་དུགསལ་བྱེད་ཤོག །ཅེས་གསུང་རབ་ཀུན་གྱི་དྲང་བ་དང་ངེས་པའི་དོན་རྣམ་པར་འབྱེད་པ་ལེགས་པར་བཤད་པའི་སྙིང་པོའི་
དགོངས་པ་བརྒལ་ལན་གྱིས་རྣམ་པར་འབྱེད་པ་ཨུཏྤ་ལའི་འཕྲེང་བ་ཞེས་བྱ་བ་འདི་ནི། སློབ་མ་བློ་གྲོས་དང་ལྡན་པ་མང་པོས་ནན་གྱིས་
བསྐུལ་བ་ལ་བརྟེན་ནས་མདོ་སྔགས་རབ་འབྱམས་པ་བསོད་ནམས་གྲགས་པའི་དཔལ་རྣམ་དཔྱོད་མཆོག་གི་སྡེས་སྦྱར་བའི་གནས་ནི།
དགེ་ལྡན་རྣམ་པར་རྒྱལ་བའི་གླིང་ངོ༌། །འདིས་ཀྱང་བསྟན་པ་རིན་པོ་ཆེ་དར་ཞིང་རྒྱས་ལ་ཡུན་རིང་དུ་གནས་པར་གྱུར་ཅིག། །།
E



(312)
གཞུང་སྤྱི་བཤད།
མཐའ་དཔྱོད་སྨད་ཆ།
༄༅། །ཐེག་པ་ཆེན་པོ་རྒྱུད་བླ་མའི་བསྟན་བཅོས་འགྲེལ་བ་དང་བཅས་པའི་
དཀའ་འགྲེལ་གནད་ཀྱི་ཟླ་འོད་ཅེས་བྱ་བ་བཞུགས་སོ།།
༈ ཐེག་པ་ཆེན་པོ་རྒྱུད་བླ་མའི་བསྟན་བཅོས་འགྲེལ་པ་དང་བཅས་པའི་དཀའ་འགྲེལ་གནད་
ཀྱི་ཟླ་འོད་ཅེས་བྱ་བ། སྔོན་ཚེ་དགེ་སློང་བྱམས་པ་ཞེས་གྲགས་ཤིང་། །ད་ལྟ་བྱང་ཆུབ་སེམས་དཔའ་
བྱམས་པ་མགོན། །མ་འོངས་སངས་རྒྱས་བྱམས་པར་མཚན་གསོལ་ཏེ། །ས་གསུམ་འོད་ཀྱིས་
འགེངས་ལ་ཕྱག་འཚལ་ལོ། །གསུང་རབ་མཁའ་ལ་ཐོགས་པ་མེད་རྒྱུ་ཞིང་། །མི་མཇེད་ཞིང་གི་
གདུལ་བྱའི་སྐྱེད་ཚལ་དུ། །བྱམས་པའི་ཆོས་ཀྱི་འོད་སྟོང་སྤྲོ་མཛད་པ། །འགྲེལ་མཛད་ཉིན་མོའི་
དབང་ཕྱུག་ལ་ཕྱག་འཚལ། །རྩ་འགྲེལ་དགོངས་པ་ཐལ་འགྱུར་ལུགས་སྲོལ་བཞིན། །འགྲེལ་མཛད་
༧རྗེ་བཙུན་ཙོང་ཁ་ཡབ་སྲས་དང་། །ཡོངས་འཛིན་མཁས་པའི་ཞབས་ལ་གུས་བཏུད་ནས། །བསྟན་
བཅོས་དཀའ་བའི་གནད་འགའ་དཀྲོལ་གྱིས་ཉོན། །དེ་ལ་རྗེ་བཙུན་མ་ཕམ་པ་ཉིད་ཀྱིས། །འཛམ་བུ་
གླིང་པའི་ཕྱི་རབས་ཀྱི་གདུལ་བྱ་རྣམས་རྗེས་སུ་བཟུང་བའི་ཆེད་དུ་ཉེ་བའི་གདུལ་བྱ་འཕགས་པ་
ཐོགས་མེད་ལ། འབྱེད་གཉིས་དང་རྒྱན་གཉིས་དང་རྒྱུད་བླ་མ་སྟེ་བསྟན་བཅོས་ཆེན་པོ་ལྔ་གསུངས།
དེ་ཡང་འཕགས་པ་ཐོགས་མེད་ཀྱིས་འབྱེད་གཉིས་དང་མདོ་སྡེ་རྒྱན་གྱི་རྗེས་སུ་འབྲང་ནས་དོན་ཟབ་
དགོངས་པ་ངེས་པར་འགྲེལ་བའི་མདོ་སྡེའི་དྲང་ངེས་འབྱེད་པའི་ལུགས་ལ་བརྟེན་ཏེ་རྣམ་པར་རིག་པ་
ཙམ་གྱི་ཤིང་རྟའི་སྲོལ་ཕྱེ། དེ་ལ་ཆོས་དང་ཆོས་ཉིད་རྣམ་འབྱེད་ཀྱིས་ནི་གཟུང་འཛིན་གཉིས་སུ་སྣང་
བའི་གཞན་དབང་བདེན་པར་གྲུབ་པ་འཁོར་བ་འགྲུབ་པའི་གཞི་ཆོས་དང་། གང་ལ་དམིགས་ནས་
སྒོམ་པས་ཐར་པ་ཐོབ་པའི་རྟེན་གཟུང་འཛིན་རྫས་གཞན་གྱིས་སྟོང་པ་ཆོས་ཉིད་དུ་བསྟན་ལ། །



མཐའ་དཔྱོད་སྨད་ཆ།
གཞུང་སྤྱི་བཤད།
(313)
དབུས་མཐའ་རྣམ་འབྱེད་ཀྱིས་གཉིས་སྣང་བདེན་པར་གྲུབ་པ་གཞིར་བྱས་ནས་མཚན་ཉིད་གསུམ་དུ་
ཕྱེ་སྟེ་ཐུན་མོང་དང་ཐུན་མོང་མ་ཡིན་པའི་གཞི་ལམ་འབྲས་གསུམ་གྱི་རྣམ་གཞག་བསྟན། མདོ་སྡེ་
རྒྱན་གྱིས་གཉིས་སྣང་བདེན་པར་གྲུབ་པ་མ་བཀག་པར་ཐེག་པ་ཆེན་པོའི་རིགས་སད་པར་བྱེད་པའི་
ཐབས་ནས་བཟུང་སྟེ། བྱང་ཆུབ་སེམས་དཔའ་རང་ཉིད་རྟོགས་པ་གོང་ནས་གོང་དུ་འགྲོ་བའི་ཚུལ་
དང༌༑ གདུལ་བྱ་གཞན་རྗེས་སུ་འཛིན་པའི་ཐབས་རྒྱས་པར་གཏན་ལ་ཕབ། མངོན་པར་རྟོགས་པའི་
རྒྱུན་གྱིས་ཤེར་ཕྱིན་གྱི་མདོའི་ཁོངས་ན་གནས་པའི་སྦས་དོན་མངོན་པར་རྟོགས་པའི་རིམ་པ་གཙོ་
བོར་གཏན་ལ་འབེབས་ཀྱང་ཆོས་ཐམས་ཅད་རང་བཞིན་གྱིས་གྲུབ་པ་བཀག་པའི་སྟོང་པ་ཉིད་ཀྱི་ལྟ་
བ་མཐར་ཐུག་ཡང་དང་ཡང་དུ་བསྟན། ༧རྒྱུད་བླ་མའི་བསྟན་བཅོས་ལས་ནི་མདོ་རྒྱས་འབྲིང་
བསྡུས་གསུ མ་དང་དེ་བཞིན་གཤེགས་པའི་སྙིང་པོའི་མདོས་ཁྱད་པར་མེད་པར་བསྟན་པའི་ཆོས་
ཐམས་ཅད་རང་བཞིན་མེད་པའི་སྟོང་ཉིད་ཕྲ་མོ་བརྗོད་བྱའི་གཙོ་བོར་བྱེད་ཅིང་། དེ་ལྟར་དུ་འཕགས་
པ་ཐོགས་མེད་ཀྱི་འགྲེལ་པས་གསལ་བར་མཛད། རྒྱུ་མཚན་དེ་ཉིད་ཀྱིས་ན་སློབ་དཔོན་འདི་
སྟོང་ཉིདཀྱི་ལྟ་བ་གཏན་ལ་འབེབས་པ་གང་ལ་ལྟོས་པའི་ཤིང་རྟའི་སྲོལ་འབྱེད་མགོན་པོ་༧ཀླུ་སྒྲུབ་
ཀྱིས་བློ་གྲོས་མི་ཟད་པའི་མདོ་དང་ཏིང་ངེ་འཛིན་རྒྱལ་པོའི་མདོ་ལ་བརྟེན་ནས་དྲང་ངེས་ཕྱེ་བའི་རྗེས་
སུ་འབྲང་བར་མཛད་ཀྱི་སྲོལ་འབྱེད་ལེགས་པ་མིན་ནོ། །དེ་དག་ལས་རྒྱན་གཉིས་དང་དབུས་མཐའ་
རྣམ་འབྱེད་སྟེ་གསུམ་པོ་ནི། བསྟན་པ་སྔ་དར་གྱི་དུས་སུ་ལོ་ཙཱ་བ་དཔལ་བརྩེགས་དང་། ཡེ་ཤེས་སྡེ་ལ་
སོགས་པས་བསྒྱུར་ཞིང་བཤད་པ་ཡང་བྱུང་། རྒྱུད་བླ་མ་དང༌། ཆོས་དང་ཆོས་ཉིད་རྣམ་པར་འབྱེད་པ་
གཉིས་ལ་ནི་ཕྱིས་ཀྱི་ཊིཀྐ་མཛད་པ་ཁ་ཅིག །ཉི་སྣང་རྒྱན་སྣང་ལ་སོགས་པའི་བསྟན་བཅོས་རྣམས་སུ་
གཉིས་པོའི་ལུང་འདྲེན་ཟུར་ཙམ་ཡང་མ་བྱུང་བས། ༧འཕགས་སེང་ལ་སོགས་པའི་དུས་སུ་བཤད་པ་
མ་དར་ལ། ༧མངའ་བདག་མེཏྲི་པས་མཆོད་རྟེན་ཞིག་གི་ཐུག་པ་ལས་བསྟན་བཅོས་གཉིས་འགྲེལ་པ་



(314)
མཚན་དོན་དང་། འགྱུར་ཕྱག་བཤད་པ།
མཐའ་དཔྱོད་སྨད་ཆ།
དང་བཅས་པའི་དཔེ་རྙེད་པ་དགྱེས་ནས༧རྗེ་བཙུན་ལ་གསོལ་བ་བཏབ་པ་ལས་སྤྲིན་གྱི་མཐོངས་སུ་
མངོན་སུམ་དུ་བྱོན་ཏེ་ལུང་ལེགས་པར་བསྩལ། དེས་པཎྜི་ཏ་དགའ་བའི་གྲགས་པ་དང། དེས་པཎྜི་ཏ
ས་ཛྫན་ལ་གསུངས། དེ་ལ་ལོ་ཙཱ་བ་ཆེན་པོ་བློ་ལྡན་ཤེས་རབ་དང་། ཙ་ན་ཁའོ་ཆེར་གྲགས་པས་
གསན་ཏེ། ལོ་ཙྪ་བས་འགྱུར་མཛད་ཅེས་གསུང་སྤྱི་ཁོག་ལེགས་མོད་ནའང་། ༧ཇོ་བོ་ཆེན་པོ་དང་ནག་
ཚོས་བསྟན་བཅོས་རྩ་འགྲེལ་གཉིས་བསྒྱུར་འདུག་པས་ཇོ་བོས་བསྟན་བཅོས་རྩ་འགྲེལ་གསན་པར་
ངེས་ལ། གསན་པའི་བླ་མ་ཡང་མེ་ཏྲི་པ་དང་འགྲིག་དཀའ་བས་ཆོས་འདི་མེ་ཏྲི་པ་ཁོ་ན་ལས་རྙེད་པ་
ཡིན་མིན་ནི་བརྟག་པར་བྱའོ།།
༈ དེ་དག་རྣམས་ལས་ཐེག་པ་ཆེན་པོ་རྒྱུད་བླ་མའི་བསྟན་བཅོས་འདི་འཆད་པ་ལ་དོན་བཞི་ཡོད་
དེ༑ མཚན་གྱི་དོན་དང་། འགྱུར་གྱི་ཕྱག་དང་། གཞུང་གི་དོན་དང་། མཇུག་གི་དོན་རྣམས་སུ་ཡོད་
པའི་ཕྱིར། དང་པོ་གྲུབ་སྟེ། རྒྱ་གར་ན་སྐད་རིགས་མི་འདྲ་བ་བཞི་ཡོད་པ་ལས། ལེགས་སྦྱར་གྱི་སྐད་
དུ་བསྟན་བཅོས་འདིའི་མཚན་ལ་མ་ཧཱ་ཡ་ན་ཨུ་ཏྟ་ར་ཏན་ཤཱ་སྟ། ཞེས་འབྱུང་བ་བོད་སྐད་དུ། མཧཱ་ནི་
ཆེན་པོ། ཡན་ནི་ཐེག་པ། ཨུ་ཏྟ་ར་ནི་བླ་མ། ཏན་ནི་རྒྱུད། ཤཱ་སྔ་ནི་བསྟན་བཅོས་ཞེས་པར་འགྱུར་བའི་
ཕྱིར། རྒྱུད་ཅེས་པ་རྒྱུན་ཆགས་པ་ཡིན་ཏེ། དྲི་མ་དང་བཅས་པའི་སེམས་སྦྱོང་བྱེད་སྟོན་པའི་འཁོར་ལོ་
གསུམ་གྱིས་གདུལ་བྱ་བཀྲི་བའི་རིམ་པ་རྒྱུན་ཆགས་སུ་ཡོད་པའི་ཕྱིར། བླ་མ་ནི་ཕྱི་མའི་དོན་དུ་བྱ་སྟེ།
ཨུ་ལྟར་ཞེས་པ་དུས་ཀྱི་དབང་དུ་བྱས་ན་ཕྱི་མ་ལ་འཇུག་པ་དང་། བསྟན་བཅོས་འདི་འཁོར་ལོ་ཐ་མའི་
དགོངས་འགྲེལ་དུ་བྱ་དགོས་པའི་ཕྱིར། རང་ཕྱོགས་ཀྱི་ཊིཀྐ་མཛད་པ་ཁ་ཅིག །ཨུ་ཏྟར་ཞེས་པ་བླ་
མའམ་གོང་ན་མེད་དུ་བསྒྱུར་བ་ཡིན་གྱི། ཕྱི་མར་བསྒྱུར་ན་འཁོར་ལོ་གསུམ་གྱི་ཕྱི་མ་ལ་འཁྲུལ་
དོགས་ཡོད་ཅེས་གསུངས་ཞིང་། དེ་མཐུན་འོག་ནས་སླར་ཡང་བླ་མའི་རྒྱུད་འདིར་ནི་ཞེས་པའང་གོང་
མའི་དོན་དུ་འཆད། དེ་ནི་མི་ལེགས་ཏེ་རྣམ་བཤད་དང་དངོས་སུ་འགལ་བའི་ཕྱིར་ཏེ། དེ་ཉིད་ལས།



མཐའ་དཔྱོད་སྤྱད་ཆ།
བརྗོད་བྱ་རྡོ་རྗེའི་གནས་བདུན་ངོས་བཟུང་བ།
(315)
ཨུ་ཏྟར་ཞེས་པ་གཙུག་ལག་ཕྱི་མར་བསྒྱུར་ཞིང་། སླར་ཡང་བླ་མའི་རྒྱུད་ཅེས་པ་རྒྱུད་ཕྱི་མ་འཁོར་ལོ་
ཐ་མ་ལ་བཤད་པའི་ཕྱིར། བསྟན་བཅོས་ནི་བཀའ་ལས་ལོགས་སུ་དགར་བ་སྟེ། གདུལ་བྱ་ཐུན་མོང་
བའི་དབང་དུ་བྱ་བ་ནི། ༧རྗེ་བཙུན་བྱང་ཆུབ་སེམས་དཔར་བཞག་དགོས་པའི་ཕྱིར།།
༧གཉིས་པ་འགྱུར་གྱི་ཕྱག་ཡོད་དེ། ༧སངས་རྒྱས་དང་བྱང་ཆུབ་སེམས་དཔའ་ཐམས་ཅད་ལ་
ཕྱག་འཚལ་ལོ། །ཞེས་རྔོག་ལོ་ཆེན་པོས་བཀོད་པའི་ཕྱིར།།
༧གསུམ་པ་གཞུང་གི་དོན་ཡོད་དེ། བཤད་པ་ཉེ་བར་དགོད་པ་དང་། བཤད་པ་མཐར་ཕྱིན་
པའི་ཚུལ་གཉིས་སུ་ཡོད་པའི་ཕྱིར། དང་པོ་ཡོད་དེ། ལུས་རྣམ་པར་བཞག་པ་དང་། །ཡན་ལག་
གནས་བདུན་རྒྱས་པར་བཤད་པ་གཉིས་སུ་ཡོད་པའི་ཕྱིར། དང་པོ་ཡོད་དེ། སངས་རྒྱས་ཆོས་ཚོགས་
ཁམས་དང་བྱང་ཆུབ་དང་། །ཡོན་ཏན་སངས་རྒྱས་འཕྲིན་ལས་ཐ་མ་སྟེ། བསྟན་བཅོས་ཀུན་གྱི་ལུས་ནི་
མདོར་བསྡུ་ན། །རྡོ་རྗེ་ཡི་ནི་གནས་བདུན་འདི་དག་གོ །ཞེས་འབྱུང་བ་ལས། བསྟན་བཅོས་ཀྱི་ལུས་
མདོར་བསྡུས་ན། རྡོར་རྗེ་སྒྲས་བསྟན་པའི་དཀོན་མཆོག་གསུམ། དྲི་མ་དང་བཅས་པའི་ཁམས་བདེ་
བར་གཤེགས་པའི་སྙིང་པོ། དྲི་མ་མེད་པའི་བྱང་ཆུབ་ཆེན་པོ། དྲི་མ་མེད་པའི་ཡོན་ཏན། སངས་རྒྱས་
ཀྱི་འཕྲིན་ལས་ཏེ་བདུན་བརྗོད་བྱར་སྟོན་པའི་གནས་བསྟན་བཅོས་བདུན་རྣམས་སུ་འདུས་པའི་ཕྱིར།
གནས་བདུན་པོ་དེར་འདུ་ཞིང་གྲངས་ངེས་པ་ཡང་ཡིན་ཏེ། རང་གི་ཐོབ་བྱའི་འབྲས་བུ་མཐར་ཐུག་པ་
དཀོན་མཆོག་གསུམ། སྒྲུབ་པར་བྱེད་པའི་རྒྱུ་ལ་ཉེར་ལེན་དང་ལྷན་ཅིག་བྱེད་རྐྱེན་གཉིས་སུ་ངེས་པ་
ལས༑ དང་པོ་ཁམས་བདེ་བར་གཤེགས་པའི་སྙིང་པོས་གྲུབ། གཉིས་པ་ནི་གཞན་རྒྱུད་ལ་གྲུབ་ཟིན་
པའི་བྱང་ཆུབ། ཡོན་ཏན། འཕྲིན་ལས་གསུམ་གྱིས་འགྲུབ་པའི་ཕྱིར་ཏེ། ཁམས་བདེ་བར་གཤེགས་
པའི་སྙིང་པོ། སྦྱོད་བྱེད་ཀྱི་ཆོས་ཀྱིས་སྦྱངས་པ་ལས་མཐར་ཐུག་འབྲས་བུ་དཀོན་མཆོག་གསུམ་
འགྲུབ་ཅིང་། གང་ཟག་གཞན་མངོན་པར་རྫོགས་སངས་རྒྱས་ནས་ཆོས་ཀྱི་འཁོར་ལོ་བསྐོར་བ་ལས་



(316)
དྲང་ངེས་བཤད་པ།
མཐའ་དཔྱོད་སྨད་ཆ།
རང་རྒྱུད་ཀྱི་སྒྲིབ་པ་སྦྱོང་བར་ནུས་པའི་ཕྱིར། འདི་ལ་ལོ་ཙཱ་བ་ཆེན་པོས། བསྟན་བཅོས་ཀྱི་ལུས་བསྡུ་
བ་ན། མི་གནས་པའི་མྱང་འདས་འཁོར་ལོའི་དབང་དུ་བྱས་པ་དང་། དཀོན་མཆོག་འཁོར་ལོའི་
དབང་དུ་བྱས་པའི་བཤད་པ་གཉིས་འབྱུང་བའི་ཕྱི་མ་གོང་དུ་ཇི་སྐད་བཤད་པ་དང་ཁོག་གཅིག་པར་
སྣང་ངོ་། སངས་རྒྱས་དཀོན་མཆོག་སོགས་བདུན་པོ་རེ་རེ་ལའང་དོན་དམ་པ་དང་། ཀུན་རྫོབ་པ་
གཉིས་སུ་ཡོད་དེ། ངོ་བོ་ཉིད་སྐུ་དང་ཡེ་ཤེས་ཆོས་སྐུ་གཉིས་དོན་དམ་པའི་སངས་རྒྱས། གཟུགས་སྐུ་
གཉིས་ཀུན་རྫོབ་པའི་སངས་རྒྱས། འགོག་ལམ་གྱི་བདེན་པ་གཉིས་དོན་དམ་པའི་ཆོས། རྒྱལ་བའི་
གསུང་རབ་རྣམས་ཀུན་རྫོབ་པའི་ཆོས། རིག་གྲོལ་གྱི་ཡོན་ཏན་རྣམས་དོན་དམ་པའི་དགེ་འདུན།
ཐེག་ཆེན་འཕགས་པ་རྣམས་ཀུན་རྫོབ་པའི་དགེ་འདུན། སེམས་ཅན་གྱི་སེམས་རང་བཞིན་གྱིས་གྲུབ་
པས་སྟོང་པ་དོན་དམ་པའི་ཁམས། སེམས་ཅན་གྱི་སེམས་ཀྱི་སྟེང་གི་ཟག་པ་མེད་པའི་ཆོས་སྐྱེ་རུང་གི་
ནུས་པ་ཀུན་རྫོབ་པའི་ཁམས་ཆོས་སྐུ་གཉིས་དོན་དམ་པའི་བྱང་ཆུབ། གཟུགས་སྐུ་གཉིས་ཀུན་རྫོབ་
པའི་བྱང་ཆུབ། སྟོབས་སོགས་བྲལ་བའི་ཡོན་ཏན་སུམ་ཅུ་རྩ་གཉིས་དོན་དམ་པའི་ཡོན་ཏན་རྣམ་སྨིན་
གྱི་ཡོན་ཏན་སུམ་ཅུ་རྩ་གཉིས་ཀུན་རྫོབ་པའི་ཡོན་ཏན། བྱ་གྲུབ་ཡེ་ཤེས་དོན་དམ་པའི་འཕྲིན་ལས།
རྒྱལ་བའི་གསུང་རབ་ཀྱི་ཚོགས་ཀུན་རྫོབ་པའི་འཕྲིན་ལས་སུ་འོས་པ་ཡིན་པའི་ཕྱིར། ཁོ་ན་རེ།
སངས་རྒྱས་ལས་ལོགས་སུ་བྱང་ཆུབ་འཆད་མི་དགོས་ཏེ། གཉིས་ཀ་སངས་རྒྱས་དཀོན་མཆོག་ཏུ་
མཚུངས་པའོ་སྙམ་ན་སྐྱོན་མེད་དེ། ངོ་བོ་ཁྱད་མེད་ཀྱང་རིམ་པ་བཞིན་རང་རྒྱུད་ལ་འབྱུང་འགྱུར་དང་།
གཞན་རྒྱུད་ལ་གྲུབ་ཟིན་གྱི་རྣམ་གཞག་ཐ་དད་པའི་ཁྱད་པར་ཡོད་པའི་ཕྱིར། འོ་ན་རྡོ་རྗེའི་གནས་
བདུན་པོ་འདི་དག་རང་དགར་མི་འཐད་པས། མདོ་ལས་གསུངས་པ་ཡིན་ནམ་ཞེ་ན། ཡིན་ཏེ༧འདི་
དག་རང་མཚན་ཉིད་ཀྱི་རྗེས་འབྲེལ་བ། གོ་རིམ་ཇི་བཞིན་གཟུངས་ཀྱི་རྒྱལ་པོའི་མདོར། །གླིང་གཞི་ལས་
ནི་གནས་གསུམ་རིག་བྱ་སྟེ། །བཞི་ནི་བློ་ལྡན་རྒྱལ་ཆོས་དབྱེ་བ་ལས། ཞེས་འབྱུང་བ་ཉིད་ཀྱི། མདོ་གཅིག་



མཐའ་དཔྱོད་སྨད་ཆ།
གནས་བདུན་པོ་རེ་རེ་ལའང་དོན་དམ་པ་དང་ཀུན་རྫོབ་པ་གཉིས་སུཕྱེ་ཚུལ།
(317)
གི་དབང་དུ་བྱས་ན། གཟུངས་ཀྱི་དབང་ཕྱུག་རྒྱལ་པོས་ཞུས་པའི་མདོ་ལས་ཚང་བར་གསུངས། རེ་རེ་
བ་མདོ་གཞན་སོ་སོ་ལས་གསུངས་པ་ཡང་ཡོད་པའི་ཕྱིར། དང་པོ་གྲུབ་སྟེ། མདོ་འདིའི་གླིང་གཞིའི་
ལེའུ་ལས། འབྲས་བུ་དཀོན་མཆོག་གསུམ་བསྟན། ལེའུ་ལྷག་མ་རྣམས་ལས་དྲི་མ་དང་བཅས་པའི་
ཁམས་སོགས་ལྷག་མ་བཞི་བསྟན་པའི་ཕྱིར། དང་པོ་གྲུབ་སྟེ། དེའི་གླེང་གཞི་ལས། ཆོས་ཐམས་
ཅད་མཉམ་པ་ཉིད་དུ་མངོན་པར་རྫོགས་པར་སངས་རྒྱས་པ་ཆོས་ཀྱི་འཁོར་ལོ་ལེགས་པར་བསྐོར་བ་
སློབ་མའི་ཚོགས་ཤིན་ཏུ་དུལ་བ་མཐའ་ཡས་པ་མངའ་བ་ཞེས་གསུངས་པས་མཐར་ཐུག་གི་དཀོན་
མཆོག་གསུམ་དང་། དེ་འགྲུབ་པར་བྱེད་པའི་ཉེ་རྒྱུ་ས་བརྒྱུད་པའི་སྐབས་སུ་སངས་རྒྱས་དཀོན་མཆོག་
ཏུ་བཏགས་པ་དང་། ས་དགུ་དང་བཅུ་པ་ལ་ཆོས་དཀོན་མཆོག་དང་དགེ་འདུན་དཀོན་མཆོག་སྟེ་དཀོན་
མཆོག་གསུམ་རིམ་གྱིས་འགྲུབ་པ་ཡང་བསྟན་པའི་ཕྱིར། གཉིས་པ་གྲུབ་སྟེ། ལེའུ་ལྷག་མ་རྣམས་སུ་
བློ་ལྡན་བྱང་ཆུ བ་སེམས་དཔའི་ཁམས་སྦྱོང་བྱེད་ཀྱི་ཆོས་དྲུ ག་ཅུ་གསུ ངས་པས་ཁམས་བདེ་བར་
གཤེགས་པའི་སྙིང་པོ་བསྟན། བྱང་ཆུབ་ཆེན་པོའི་ཐུགས་རྗེ་རྣམ་པ་བཅུ་དྲུག་གསུངས་པས་བྱང་ཆུབ་
བསྟན། སྟོབས་བཅུ། མི་འཇིགས་པ་བཞི། སངས་རྒྱས་ཀྱིཆོས་མ་འདྲེས་པ་བཅོ་བརྒྱད་གསུངས་པས་
སངས་རྒྱས་ཀྱི་ཡོན་ཏན་བསྟན། འཕྲིན་ལས་སུམ་བཅུ་རྩ་གཉིས་གསུངས་པས་སངས་རྒྱས་ཀྱི་འཕྲིན་
ལས་བསྟན་པའི་ཕྱིར། འདིའི་དང་པོ་གྲུ་པ་སྟེ། ཁམས་སྦྱོང་བྱེད་བསྟན་པས་སྦྱང་བྱ་ཁམས་འབད་
མེད་དུ་གྲུབ་པའི་ཕྱིར། བྱང་ཆུབ་སེམས་དཔའི་ཁམས་སྦྱོང་བྱེད་ཆོས་དྲུག་ཅུ་ཡང་ཡོད་དེ། བྱང་ཆུབ་
སེམས་དཔའི་རྒྱན་བཞི། བྱང་ཆུབ་སེམས་དཔའི་སྣང་བ་བརྒྱད། བྱང་ཆུབ་སེམས་དཔའི་སྙིང་རྗེ་ཆེན་
པོ་བཅུ་དྲུག། བྱང་ཆུབ་སེམས་དཔའི་འཕྲིན་ལས་སུམ་ཅུ་རྩ་གཉིས་རྣམས་ཡོད་པའི་ཕྱིར། འོ་ན་
ཁམས་སྦྱོང་བར་བྱེད་པའི་ཆོས་དྲུག་ཅུ་དེ་ལྟར་ཡིན་མོད། ཁམས་སྦྱོང་བའི་རིམ་པ་དང་སྦྱོང་ཚུལ་ཇི་ལྟར་
ཡིན་སྙམ་ན་འདི་གཏན་ལ་འབེབས་པ་ལ་གཟུངས་རྒྱལ་གྱི་མདོར། རིགས་ཀྱི་བུ་འདི་ལྟ་སྟེ་དཔེར་ན་ནོར་
པས་སང་



(318)
གནས་བདུན་པོ་དེ་མདོ་ལས་གསུངས་པའི་ཚུལ།
མཐའ་དཔྱོད་སྨད་ཆ།
བུ་མཁན་མཁས་པ་ནོར་བུ་སྦྱོང་བའི་ཚུལ་ལེགས་པར་ཤེས་པ་དེས། ནོར་བུ་རིན་པོ་ཆེའི་རིགས་ནས་
ཡོངས་སུ་མ་དག་པའི་ནོར་བུ་རིན་པོ་ཆེ་བླངས་ཏེ། ལན་ཚྭའི་ཆུས་སྦངས་ཏེ་སྐུའི་རེ་བས་ཡོངས་སུ་
སྦྱོང་བས་སྦྱོང་བར་བྱེད་དོ། །དེ་ཙམ་གྱིས་བརྩོན་པ་འདོར་བ་ཡང་མ་ཡིན་ཏེ། དེའི་འོག་ཏུ་ཟས་རྣོན་
པོའི་ཁུ་བས་སྦངས་ཏེ་བལ་གྱི་རྭ་བས་ཡོངས་སུ་སྦྱོང་བས་སྦྱོང་བར་བྱེད་དོ། །དེ་ཙམ་གྱིས་བརྩོན་པ་
འདོར་བ་ཡང་མ་ཡིན་ཏེ། དེའི་འོག་ཏུ་སྨན་ཆེན་པོའི་ཁུ་བས་སྦངས་ཏེ་རས་སྲབ་མོས་ཡོངས་སུ་སྦྱོང་
བས་སྦྱོང་བར་བྱེད་དོ། །ཡོངས་སུ་སྦྱངས་ཏེ་དྲི་མ་དང་བྲལ་བ་ནི་བཻཌཱུརྱའི་རིགས་ཆེན་པོ་ཞེས་བྱའོ།།
རིགས་ཀྱི་བུ་དེ་བཞིན་དུ་དེ་བཞིན་གཤེགས་པ་ཡང་ཡོངས་སུ་མ་དག་པའི་སེམས་ཅན་གྱི་ཁམས་
མཁྱེན་ནས། མི་རྟག་པ་དང༌། སྡུག་བསྔལ་བ་དང། བདག་མེད་པ་དང་། མི་གཙང་བ་དང་ཡིད་འབྱུང་
བའི་གཏམ་གྱིས་འཁོར་བ་ལ་དགའ་བའི་སེམས་ཅན་སྐྱོ་བ་བསྐྱེད་པར་མཛད་དེ་འཕགས་པའི་ཆོས་
འདུལ་བ་ལ་འཇུག་པར་མཛད་དོ། །དེ་ཙམ་གྱི་དེ་བཞིན་གཤེགས་པ་བརྩོན་པ་འདོར་བ་ཡང་མ་ཡིན་
ཏེ༑ དེའི་འོག་ཏུ་སྟོང་པ་ཉིད་དང་། མཚན་མ་མེད་པ་དང༌། སྨོན་པ་མེད་པའི་གཏམ་གྱིས་དེ་བཞིན་
གཤེགས་པའི་ཚུལ་བརྟགས་པར་མཛད་དོ། །དེ་ཙམ་གྱིས་དེ་བཞིན་གཤེགས་པ་བརྩོན་པ་འདོར་བ་
ཡང་མ་ཡིན་ཏེ། དེའི་འོག་ཏུ་ཕྱིར་མི་ལྡོག་པ་འཁོར་ལོའི་གཏམ་དང་འཁོར་ལོ་གསུམ་ཡོངས་སུ་དག་
པའི་གཏམ་གྱིས་རང་བཞིན་སྣ་ཚོགས་ཀྱི་རྒྱུ་ཅན་གྱི་སེམས་ཅན་དེ་དག་དེ་བཞིན་གཤེགས་པའི་ཡུལ་
ལ་འཇུག་པར་མཛད་དོ། །ཞུགས་པར་གྱུར་ཅིང་དེ་བཞིན་གཤེགས་པའི་ཆོས་ཉིད་རྟོགས་པ་ནི་བླ་ན་
མེད་པའི་ཡོན་གནས་ཞེས་བརྗོད་དོ། །ཞེས་ནོར་བུ་མཁན་མཁས་པས་མ་དག་པའི་ནོར་བུ་རིན་པོ་ཆེ་
བཀྲུ་བ་གསུམ་དང་ཕྱི་བ་གསུམ་གྱི་སྒོ་ནས་བེཌཱུརྱའི་རིགས་ཆེན་པོར་བྱེད་པ་དཔེར་མཛད་ནས། དེ་
བཞིན་གཤེགས་པ་ཡང་མ་དག་པའི་སེམས་ཅན་གྱི་ཁམས་མཁྱེན་ནས། དང་པོར་མི་རྟག་སྡུག་
བསྔལ་བདག་མེད་མི་གཙང་བའི་གཏམ་གྱིས་སེམས་ཅན་རྣམས་འཁོར་བ་ལ་སྐྱོ་བ་བསྐྱེད་དོ། །དམ་



མཐའ་དཔྱོད་སྨད་ཆ།
གནས་བདུན་པོ་དེ་མདོ་ལས་གསུངས་པའི་ཚུལ།
(319)
པའི་ཆོས་འདུལ་བ་ལ་འཛུད་པར་མཛད། དེ་རྗེས་རྣམ་ཐར་སྒོ་གསུམ་གྱི་སྟོང་ཉིད་བསྟན་ཏེ་དོན་དམ་པའི་
གནས་ལུགས་རྟོགས་པར་མཛད། དེ་རྗེས་ཐབས་ཀྱི་ཆ་རྒྱ་ཆེན་པོས་ཟིན་པའི་སྟོང་ཉིད་རྟོགས་པའི་
ལམ་བསྟན་ཏེ་དེ་བཞིན་གཤེགས་པའི་གོ་འཕང་ལ་འགོད་པར་གསུངས། ༧སྙིང་པོ་བསྡུས་ན།
མདོ་འདིས་གདུལ་བྱ་ཐེག་པ་གསུམ་ལ་རིམ་གྱིས་ཞུགས་པ་དང་། ཐེག་པ་ཆེན་པོར་རིགས་ངེས་པ་
གཉིས་ཀའི་ལམ་བགྲོད་པའི་རིམ་པ་བསྟན་པ་ཡིན་ཏེ། ཐེག་པ་དམན་པར་རིགས་ངེས་པ་ཡིན་ན།
རིམ་པ་དང་པོས་བདག་མེད་རགས་པ་གཉིས་རྟོགས་པའི་རྒྱུད་སྨིན་བྱེད་ཀྱི་ལམ་རིམ་དང་། གཉིས་
པས་བདག་མེད་ཕྲ་མོ་གཉིས་རྟོགས་པའི་གྲོལ་བྱེད་ཀྱི་ལམ་རིམ་དང་། གསུམ་པས་ཐེག་པ་ཆེན་པོའི་
ལམ་དུ་བཀྲི་བར་བྱེད་པའི་རིམ་པ་བསྟན། ཐེག་པ་ཆེན་པོར་རིགས་ངེས་པ་ཡིན་ན་རིམ་པ་དང་པོས་
རྒྱུད་སྨིན་བྱེད་ཀྱི་ལམ་རིམ་དང་། གཉིས་པ་ཟབ་མོའི་ལམ་རིམ་གོང་བཞིན་དང་། གསུམ་པས་རྒྱ་ཆེ་
བའི་ལམ་རིམ་བསྟན་པའི་ཕྱིར། ཁ་ཅིག །ཕར་ཕྱིན་རྣམ་བཤད་དུ། ཐེག་པ་དམན་པར་རིགས་ངེས་
ཀྱི་གང་ཟག་ལ། རིམ་པ་གཉིས་པས་སྟོང་ཉིད་རྟོགས་པའི་གྲོལ་ལམ་བསྟན་པར་གསུ ངས་པས།
དབུ་མ་རང་རྒྱུད་པའི་ལུགས་ལ་ཡང་ཐེག་དམན་རིགས་ངེས་ལ་སྟོང་ཉིད་རྟོགས་པ་ཡོད་ཅེས་ཟེར།
དེ་ནི་མི་འཐད་དེ། འཇུག་པའི་ཊིཀ་ཆེན་དུ་སྟོང་ཉིད་རྟོགས་པའི་ཐེག་དམན་གྱི་གང་ཟག་ཡོད་པའི་
ཤེས་བྱེད་དུ། སྟོང་ཉིད་རྟོགས་པའི་བྱང་སེམས་ཚོགས་ལམ་པ། ཐེག་དམན་ལམ་དུ་ཞུགས་པ་ཡོད་པ་
འགོད་པར་མཛད་སྣང་བའི་ཕྱིར་དང༌། ཐེག་དམན་གྱི་སྡེ་སྣོད་ལས་སྟོང་ཉིད་གསུངས་པ་མེད་པའི་
ཕྱིར་དང་། རྣམ་བཤད་ལས་གསུངས་པ་དེ་ནི་ཐལ་འགྱུར་བའི་གྲུབ་མཐའ་ཤོར་བ་ཡིན་པའི་ཕྱིར།
ཁོ་ན་རེ། རིམ་པ་གཉིས་པར་གང་ཟག་དང་ཆོས་ཀྱི་བདག་མེད་ཕྲ་མོ་བསྟན་པ་མི་འཐད་དེ། སྟོང་ཉིད་
རྟོགས་པའི་ཤེས་རབ་ཀྱི་སྔོན་དུ་ཐབས་ཀྱི་ཆ་འགྲོ་དགོས་པའི་ཕྱིར་ཞེ་ན། སྐྱོན་མེད་དེ། ཐེག་ཆེན་གྱི་
རིགས་ཅན་གདུལ་བྱ་དབང་རྟུལ་གྱིས་དེ་ལྟར་སྔོན་དུ་འགྲོ་དགོས་ཀྱང་། ཐེག་ཆེན་གྱི་རིགས་ཅན་



(320)
གནས་བདུན་པོ་དེ་མདོ་ལས་གསུངས་པའི་ཚུལ། །
མཐའ་དཔྱོད་སྨད་ཆ།
གདུལ་བྱ་དབང་རྣོན་རྣམས་ཀྱིས་དང་པོར་སྟོང་ཉིད་རྟོགས་པའི་ཤེས་རབ་རྒྱུད་ལ་བསྐྱེད། དེ་རྗེས་
བྱང་ཆུབ་མཆོག་ཏུ་སེམས་བསྐྱེད་པར་དབུ་མ་རྒྱན་རྩ་འགྲེལ་ལས་བཤད་ཅིང་རིམ་པ་འདི་ཡང་གཙོ་
བོའི་གདུལ་བྱ་དབང་རྣོན་གྱི་དབང་དུ་མཛད་པའི་ཕྱིར་ཏེ། དེ་ཉིད་ལས། ཡང་དག་ཤེས་ཚོལ་སྔོན་
བཏང་སྟེ། །དོན་དམ་རྣམ་པར་ངེས་གྱུར་ནས། །ལྟ་ངན་འཐིབས་གནས་འཇིག་རྟེན་ལ། །སྙིང་རྗེ་
ཀུན་ཏུ་བསྐྱེད་ནས་སུ། །འགྲོ་དོན་བྱེད་པར་དཔའ་གྱུར་པ། །བྱང་ཆུབ་བློ་རྒྱུས་མཁས་པ་ནི། །
བློ་དང་སྙིང་རྗེས་བརྒྱན་པ་ཡིས། །ཐུབ་པའི་བརྟུལ་ཞུགས་ཡང་དག་སྤྱོད། །ཡང་དག་དད་པས་རྗེ་
འབྲང་བ། །རྫོགས་པའི་བྱང་ཆུབ་སེམས་བསྐྱེད་ནས། །ཐུབ་པའི་བརྟུལ་ཞུགས་བླང་བྱ་སྟེ། །དེ་ནི་ཡང་
དག་ཤེས་ཚོལ་བརྩོན། །ཞེས་གསུངས་པའི་ཕྱིར། དེས་མཚོན་ནས་གདུལ་བྱ་ཐེག་དམན་
གྱི་རིགས་ཅན་དབང་རྣོན་རྣམས་ཀྱིས་ཐར་པ་དོན་གཉེར་གྱི་བློ་བསྐྱེད་པ་ལ་ཡང་སྟོང་ཉིད་རྟོགས་པ་
སྔོན་དུ་འགྲོ་དགོས་པ་ཡིན་ནོ། །འོ་ན་འདི་ནས་བཤད་པའི་རིམ་པ་གསུམ་དང་། དགོངས་འགྲེལ་ནས་
བཤད་པའི་འཁོར་ལོ་གསུམ། རིམ་པ་བཞིན་ཕན་ཚུན་འགལ་མི་འགལ་ཇི་ལྟར་ཡིན་ཞེ་ན། འདི་ནས་
བཤད་པའི་རིམ་པ་དང་པོ་དང༌། དགོངས་འགྲེལ་ནས་བཤད་པའི་འཁོར་ལོ་དང་པོ་ནི་འགལ་བ་
ཁོ་ན་ཡིན་ཏེ། འདི་ནས་བཤད་པའི་རིམ་པ་དང་པོའི་མདོ་ཡིན་ན་ཐེག་ཆེན་གྱི་མདོ་ཡིན་དགོས།
དགོངས་འགྲེལ་ནས་བཤད་པའི་འཁོར་ལོ་དང་པོའི་མདོ་ཡིན་ན་ཐེག་དམན་གྱི་མདོ་ཡིན་དགོས།
མཚན་གཞི་ཡང་ཤེར་ཕྱིན་གྱི་མདོའི་ནང་ཚན་གྱི་སྐྱེས་བུ་འབྲིང་དང་ཐུན་མོང་བའི་ལམ་རིམ་གྱི་སྒོ་ནས་
རྒྱུད་སྦྱོང་བའི་ཐབས་སྟོན་པའི་ཐེག་ཆེན་གྱི་མདོ་དང་འགལ་ཞིང་དང་པོ་དང་། འདི་ནི་སྡུག་བསྔལ་
འཕགས་པའི་བདེན་པའོ། འདི་ནི་ཀུན་འབྱུང་འཕགས་པའི་བདེན་པའོ་ཞེས་སོགས་ཀྱི་མདོ་དེ་ཕྱི་མ་
ཡིན་པའི་ཕྱིར། རྟགས་དང་པོ་གྲུབ་སྟེ། འདི་ནས་བཤད་པའི་རིམ་པ་གཉིས་པ་དང་། གསུམ་པའི་
མདོ་ཡིན་ན། ཐེག་ཆེན་གྱི་མདོ་ཡིན་དགོས་པ་གང་ཞིག །འདི་ནས་བཤད་པའི་རིམ་པ་གསུམ་པོ་དེ་



མཐའ་དཔྱོད་སྨད་ཆ།
གནས་བདུན་པོ་དེ་མདོ་ལས་གསུངས་པའི་ཚུལ།
(321)
ཆེད་དུ་བྱ་བའི་གདུལ་བྱ་རྒྱུད་གཅིག་པའི་དབང་དུ་མཛད་ནས་གསུངས་པའི་ཕྱིར། ཕྱི་མ་འདི་གྲུབ་སྟེ།
སྦྱང་བྱ་ནོར་བུ་གཅིག་ཉིད་སྦྱོང་བྱེད་མི་འདྲ་བ་གསུམ་གྱི་སྒོ་ནས་སྦྱོང་བའི་དཔེ་གསུངས་པའི་ཕྱིར།
འདི་ནས་བཤད་པའི་རིམ་པ་གཉིས་པ་དང་། དགོངས་འགྲེལ་ནས་བཤད་པའི་འཁོར་ལོ་བར་པ་མི་
འགལ་ཏེ། ༧བཀའ་རྒྱས་འབྲིང་བསྡུས་གསུམ་པོ་དེ་དེ་གཉིས་ཀ་ཡིན་པའི་ཕྱིར། དོན་གཅིག་ཏུ་ནི་
བྱར་མི་རུང་སྟེ། དེ་བཞིན་གཤེགས་པའི་སྙིང་པོའི་མདོ་དེ་དགོངས་འགྲེལ་ནས་བཤད་པའི་འཁོར་ལོ་
བར་པའི་མདོ་ཡིན་པ་གང་ཞིག །འདི་ནས་བཤད་པའི་རིམ་པ་གཉིས་པའི་མདོ་མ་ཡིན་པའི་ཕྱིར།
ཕྱི་མ་གྲུབ་སྟེ། དེ་འདི་ནས་བཤད་པའི་རིམ་པ་གསུམ་པའི་མདོ་ཡིན་པའི་ཕྱིར་ཏེ། འོག་ནས་སླར་
ཡང་བླ་མའི་རྒྱུད་འདིར་ནི། །ཞེས་འབྱུང་བའི་བླ་མའི་རྒྱུད་དེ་འཁོར་ལོ་ཐ་མ་ལ་གསུངས་པའི་ཕྱིར།
དེ་ལྟར་བྱས་ན་གཟུ ངས་རྒྱལ་གྱི་མདོ་ནས་གསུངས་པའི་འཁོར་ལོ་གསུམ་གྱི་རྣམ་གཞག་འོས་པ་
བསྟན་བཅོས་འདིའི་རྣམ་བཤད་ཀྱི་དགོངས་པར་སྣང་བས། འཁོར་ལོ་གསུམ་གྱི་ཐ་སྙད་གང་ཡིན་
དགོངས་འགྲེལ་ནས་བཤད་པ་འབའ་ཞིག་དང་སྦྱོར་མི་དགོས་སོ། གཟུངས་རྒྱལ་ནས་གསུངས་པའི་
རིམ་པ་གཉིས་པའི་མདོ་དང། རིམ་པ་གསུམ་པའི་མདོ་མི་འགལ་ལོ་ཞེ་ན། མི་འཐད་དེ། དེ་ལྟ་ན་
རིམ་པ་གཉིས་པ་ལས་ལོགས་སུ་གསུམ་པ་གསུངས་པ་དོན་མེད་དུ་འགྱུར་བའི་ཕྱིར་འདི་ནས་བཤད་
པའི་རིམ་པ་གསུམ་པ་དང། དགོངས་འགྲེལ་ནས་བཤད་པའི་འཁོར་ལོ་ཐ་མ་འགལ་བ་ཤ་སྟག་ཡིན་
ཏེ༑ འདི་ནས་བཤད་པའི་རིམ་པ་གསུ མ་པའི་མདོ་ཡིན་ན་ངེས་དོན་གྱི་མདོ་ཡིན་དགོས།
དགོངས་འགྲེལ་ནས་བཤད་པའི་འཁོར་ལོ་ཐ་མའི་མདོ་ཡིན་ན་དྲང་དོན་གྱི་མདོ་ཡིན་དགོས་པའི་
ཕྱིར། དེ་ཙམ་སྤྲོས་པས་ཆོག། ༧ རྩ་རྟགས་གཉིས་པ་རེ་རེ་བ་མདོ་གཞན་སོ་སོ་ལས་གསུངས་
པ་ཡང་ཡོད་པ་གྲུཔ་སྟེ། དཀོན་མཆོག་གསུམ་ནི་ཁྱིམ་བདག་དྲག་ཤུལ་ཅན་གྱིས་ཞུས་པའི་མདོ་ལས་
གསུངས། ཁམས་བདེ་བར་གཤེགས་པའི་སྙིང་པོའི་རྣམ་དག་བཅུ་ནི་དཔལ་ཕྲེང་གིས་ཞུས་པའི་མདོ་



(322)
གནས་བདུན་པོ་དེ་མདོ་ལས་གསུངས་པའི་ཚུལ།
མཐའ་དཔྱོད་སྨད་ཆ།
ལས་གསལ་བར་གསུ ངས་ཤིང་དེ་བཞིན་གཤེགས་པའི་སྙིང་པོའི་མདོ་ལས་དོན་གྱིས་བསྟན་ལ།
ཁམས་དཔེ་དགུ་དོན་དགུའི་སྒོ་ནས་འཆད་ཚུལ་ནི་གསལ་བར་བསྟན། བྱང་ཆུབ་ཆེན་པོ་ནི་གཟུངས་
རྒྱལ་གྱི་མདོ་ལས་གསུངས། ༧སངས་རྒྱས་ཀྱི་ཡོན་ཏན་ནི་བུ་མོ་རིན་ཆེན་གྱིས་ཞུས་པའི་མདོ་
ལས་གསུངས། ༧སངས་རྒྱས་ཀྱི་འཕྲིན་ལས་ནི་ཡེ་ཤེས་སྣང་བ་རྒྱན་གྱི་མདོ་ལས་གསུངས་པའི་
ཕྱིར། འོ་ན་བསྟན་བཅོས་འདིས་མདོ་དེ་རྣམས་ལས་གང་བཤད་བྱ་རྩ་བའི་མདོར་བྱེད་པ་ཡིན་ཞེ་ན།
གཟུངས་རྒྱལ་གྱི་མདོར་རྡོ་རྗེའི་གནས་བདུན་ཀ་ཚང་བར་འབྱུང་བས་དེ་ཉིད་རྩ་བའི་མདོར་བྱེད།
སྙིང་པོའི་མདོ་སོགས་གོང་དུ་སྨོས་པ་ལྔ་ཡན་ལག་གི་མདོར་འོས་པ་འདྲ་ཞིང་། སྤྱིར་རྒྱབ་རྟེན་དུ་འགྲོ་
བའི་མདོ་ལ་ནི། ནམ་མཁའ་མཛོད་ཀྱི་མདོ། འཕེལ་བ་དང་འགྲིབ་པ་མེད་པའི་མདོ། མྱ་ངན་ལས་
འདས་པ་ཆེན་པོའི་མདོ། རྔ་བོ་ཆེའི་མདོ། སོར་མོའི་འཕྲེང་བ་ལ་ཕན་བའི་མདོ། གཙུག་ན་རིན་ཆེན་
གྱིས་ཞུས་པའི་མདོ། དམ་ཆོས་པད་དཀར་གྱི་མདོ། བློ་གྲོས་རྒྱ་མཚོས་ཞུས་པའི་མདོ་སོགས་མང་དུ་
ཡོད་དོ། །༧འོ་ན་བསྟན་བཅོས་ཀྱི་བརྗོད་བྱ་རྡོ་རྗེའི་གནས་བདུན་གྱི་གོ་རིམ་ཇི་ལྟར་ངེས་པ་ཡིན་ཞེ་ན།
བཤད་དུ་ཡོད་དེ། ༧སངས་རྒྱས་ལས་ཆོས་ཆོས་ལས་འཕགས་པའི་ཚོགས། །ཚོགས་ལས་སྙིང་པོ་ཡེ་
ཤེས་ཁམས་ཐོབ་མཐར། །ཡེ་ཤེས་དེ་ཐོབ་བྱང་ཆུབ་མཆོག་ཐོབ་སོགས། །སེམས་ཅན་ཀུན་དོན་བྱེད་
ཆོས་རྣམས་དང་ལྡན། །ཞེས་འབྱུང་བ་ཉིད་ཀྱིས། ༧སངས་རྒྱས་པ་ལས་ཆོས་ཀྱི་འཁོར་ལོ་བསྐོར་བ་
དང༌༑ དེ་ལས་འཕགས་པའི་ཚོགས་གདུལ་བྱར་འགྱུར་བ་དང་། དེ་དག་དོན་དུ་གཉེར་བྱར་བྱས་པས་
དེ་བཞིན་གཤེགས་པའི་སྙིང་པོའི་དྲི་མ་སྦྱོང་འདོད་དང༌། དེ་ལས་དེ་བཞིན་གཤེགས་པའི་སྙིང་པོའི་དྲི་
མ་ཅི་རིགས་དག་པ་འབྱུང་ཞིང་། དེ་ལས་དྲི་མ་མཐའ་དག་ཟད་པའི་བྱང་ཆུབ་དང་། དེ་ལས་སངས་
རྒྱས་ཀྱི་ཡོན་ཏན་དང་། དེ་ལས་སེམས་ཅན་གྱི་དོན་བྱེད་པའི་འཕྲིན་ལས་འབྱུང་བའི་ཕྱིར་དང་།
ཡང་དག་པ་ས་གསུམ་ལ་དཀོན་མཆོག་གསུ མ་རིམ་གྱིས་འབྱུང་བ་གོང་དུ་བཤད་པ་བཞིན་དང༌།



མཐའ་དཔྱོད་སྨད་ཆ།
དཀོན་མཆོག་གསུམ་གྱི་ངོ་བོ་སོ་སོར་བཤད་པ།
(323)
ས་བཅུ་པར་དགེ་འདུན་དཀོན་མཆོག་གི་ཡོན་ཏན་ཐོབ་པ་ན་ཁམས་བདེ་བར་གཤེགས་པའི་སྙིང་པོའི་
ཐ་མར་སོན་ཞིང་། དེའི་འོག་ཏུ་དྲི་མ་མེད་པའི་བྱང་ཆུབ་དང། དེ་ལས་སྟོབས་སོགས་ཀྱི་ཡོན་
ཏན་དང་། དེ་ལས་འཕྲིན་ལས་འབྱུང་ཞེས་སྦྱར་བར་བྱ་བ་ཡིན་པའི་ཕྱིར།།
། རྩ་རྟགས་གཉིས་པ་ཡན་ལག་གནས་བདུན་རྒྱས་པར་བཤད་དུ་ཡོད་དེ། གང་ཞིག་ཐོག་མ་
དབུས་མཐའ་ཞེས་པ་ནས། འགྱུར་བ་མེད་ཕྱིར་དཀོན་མཆོག་ཉིད་ཅེས་པའི་བར་གྱིས་འབྲས་བུ་
དཀོན་མཆོག་གསུམ་པོ་དེ་རྒྱས་བར་འཆད། དེ་བཅས་དེ་བཞིན་ཉིད་དང་དྲི་མ་མེད། །ཅེས་པ་ནས།
དག་རྒྱུ་གསུམ་ནི་རྐྱེན་ཡིན་ནོ། །ཞེས་པའི་བར་གྱིས། ཁམས་བྱང་ཆུབ་ཡོན་ཏན་འཕྲིན་ལས་དང་བཞི་
སྤྱིར་བསྟན་ནས། རྫོགས་སངས་སྐུ་ནི་འཕྲོ་ཕྱིར་དང་། ཞེས་སོགས་ལེའུ་དང་པོའི་གཞུང་རྣམས་ཀྱིས་
ཁམས་བདེ་བར་གཤེགས་པའི་སྙིང་པོ་རྒྱས་པར་འཆད། ལེའུ་གཉིས་པས་སྐུ་གསུམ་གྱིས་བསྡུས་
པའི་བྱང་ཆུབ་ཆེན་པོ་དང༌། ལེའུ་གསུམ་པས་ཡོན་ཏན་དྲུག་ཅུ་རྩ་བཞིས་བསྡུས་པས་ཡོན་ཏན་དང་།
ལེའུ་བཞི་པས་དཔེ་དགུའི་སྒོ་ནས་མཛད་པ་འཕྲིན་ལས་འཆད་ཅིང་། ལེའུ་ལྔ་པས་ཁམས་བྱང་ཆུབ་
ཡོན་ཏན་འཕྲིན་ལས་དང་བཞི་ལ་མོས་པའི་ཕན་ཡོན་དེ་འཆད་པའི་ཕྱིར་། དེ་དག་ལས་དང་པོ་
འབྲས་བུ་དཀོན་མཆོག་གསུམ་འཆད་ཚུལ་ལ། དོན་རྣམ་པ་ལྔ་ཡོད་དེ། དཀོན་མཆོག་གསུམ་གྱི་ངོ་བོ་
སོ་སོར་བཤད་པ། གསུང་རབ་ལས་སྐྱབས་གསུམ་རྣམ་པར་བཞག་པའི་དགོས་པ། ཀུན་རྫོབ་དང་
དོན་དམ་པའི་སྐྱབས་ཀྱི་ཁྱད་པར། དཀོན་མཆོག་གི་སྒྲ་དོན། ཇི་ལྟར་སྐྱབས་སུ་འགྲོ་བའི་ཚུལ་རྣམས་
སུ་ཡོད་པའི་ཕྱིར། དང་པོ་ལ་གསུམ་ཡོད་དེ། སངས་རྒྱས་དཀོན་མཆོག་གི་ངོ་བོ་བཤད་པ།
ཆོས་དཀོན་མཆོག་གི་ངོ་བོ་བཤད་པ། དགེ་འདུན་དཀོན་མཆོག་གི་ངོ་བོ་བཤད་པ་རྣམས་སུ་ཡོད་པའི་
ཕྱིར༔ དང་པོ་ཡོད་དེ། གང་ཞིག་ཐོག་མ་དབུས་མཐའ་མེད་ཞི་སངས་རྒྱས་ཉིད་རང་རྣམ་སངས་རྒྱས།།
སངས་རྒྱས་ནས་ནི་མ་རྟོགས་རྟོགས་ཕྱིར་འཇིག་མེད་རྟག་པའི་ལམ་སྟོན་པ། །མཁྱེན་བརྩེའི་རལ་གྲི་



(324)
དཀོན་མཆོག་གསུམ་གྱི་ངོ་བོ་སོ་སོར་བཤད་པ།
མཐའ་དཔྱོད་སྨད་ཆ།
རྡོ་རྗེ་མཆོག་བསྣམས་སྡུག་བསྔལ་མྱུ་གུ་གཅོད་མཛད་ཅིང་། །སྣ་ཚོགས་ལྟ་ཐིབས་ཀྱིས་བསྐོར་ཐེ་
ཚོམ་རྩིག་པ་འཇིག་མཛད་དེ་ལ་འདུད། །འདུས་མ་བྱས་ཤིང་ལྷུན་གྱིས་གྲུབ། །གཞན་གྱི་རྐྱེན་གྱིས་
རྟོགས་མིན་པ། །མཁྱེན་དང་བརྩེ་དང་ནུས་པར་ལྡན། །དོན་གཉིས་ལྡན་པའི་སངས་རྒྱས་ཉིད།།
ཐོག་མ་དབུས་མཐའ་མེད་པ་ཡི། །རང་བཞིན་ཡིན་ཕྱིར་འདུས་མ་བྱས། །ཞི་བ་ཆོས་ཀྱི་སྐུ་ཅན་ཕྱིར།།
ལྷུན་གྱིས་གྲུབ་ཅེས་བྱ་བར་བརྗོད། །སོ་སོར་རང་གིས་རྟོགས་བྱའི་ཕྱིར། །གཞན་གྱི་རྐྱེན་གྱིས་
རྟོགས་མིན་པ། །དེ་ལྟར་རྣམ་གསུམ་རྟོགས་ཕྱིར་མཁྱེན། །ལམ་སྟོན་ཕྱིར་ན་ཐུགས་བརྩེ་བ། །ནུས་པ་
ཡེ་ཤེས་ཐུགས་རྗེ་ཡིས། །སྡུག་བསྔལ་ཉོན་མོངས་སྤོང་ཕྱིར་རོ། །དང་པོ་གསུམ་གྱི་རང་དོན་ཏེ།
ཕྱི་མ་གསུམ་གྱི་གཞན་དོན་ཡིན། །ཞེས་འབྱུང་བ་ལས། །འདུས་མ་བྱས་པ་རང་བཞིན་རྣམ་དག་གི་
ཡོན་ཏན། ལྷུན་གྱིས་གྲུབ་པ་གློ་བུར་རྣམ་དག་གི་ཡོན་ཏན། ཡོན་ཏན་དེ་གཉིས་སྒྲ་རྟོག་གི་རྟོགས་ཚུལ་
རྫོགས་པའི་ཚུལ་གྱིས་རྟོགས་མི་ནུས་པའི་ཡོན་ཏན། ཇི་ལྟ་ཇི་སྙེད་མཁྱེན་པའི་ཡོན་ཏན། གདུལ་བྱ་
ལ་བརྩེ་བའི་ཡོན་ཏན། གདུལ་བྱའི་ཉེས་སྐྱོན་སེལ་ནུས་པའི་ཡོན་ཏན། རང་དོན་གྱི་ཡོན་ཏན།
གཞན་དོན་གྱི་ཡོན་ཏན་ཏེ། ཡོན་ཏན་བརྒྱད་དང་ལྡན་པའི་སྐྱབས་གནས་མཐར་ག་ཅིག་སངས་རྒྱས་
དཀོན་མཆོག་གི་ངོ་བོ་ཡིན། ཡོན་ཏན་དེ་རྣམས་བསྡུ་ན་རང་དོན་གྱི་ཡོན་ཏན་དང་། གཞན་དོན་གྱི་
ཡོན་ཏན་གཉིས་སུ་འདུ་བ་ཡང་ཡིན་པའི་ཕྱིར། ༧གཉིས་པ་ཆོས་དཀོན་མཆོག་གི་ངོ་བོ་བཤད་དུ་ཡོད་
དེ༑ གང་ཞིག་མེད་མིན་ཡོད་མིན་ཡོད་མེད་མ་ཡིན་ཡོད་མེད་ལས་གཞན་དུའང་། །བརྟགས་པར་མི་
ནུས་ངེས་ཚིག་དང་བྲལ་སོ་སོ་རང་གིས་རིག་ཞི་བ། དྲི་མེད་ཡེ་ཤེས་འོད་ཟེར་སྣང་ལྡན་དམིགས་པ་
ཀུན་ལ་ཆགས་པ་དང་། །སྡང་དང་རབ་རིབ་རྣམ་པར་འཇོམས་མཛད་དམ་ཆོས་ཉི་མ་དེ་ལ་འདུད།།
བསམ་མེད་གཉིས་མེད་རྟོག་མེད་པ། །དག་གསལ་གཉེན་པོའི་ཕྱོགས་ཉིད་ཀྱིས། །གང་ཞིག་གང་
གིས་ཆགས་བྲལ་བ། །བདེན་གཉིས་མཚན་ཉིད་ཅན་དེ་ཆོས། །ཆགས་བྲལ་ཉིད་ནི་འགོག་པ་དང་།།



མཐའ་དཔྱོད་སྨད་ཆ།
དཀོན་མཆོག་གསུམ་གྱི་ངོ་བོ་སོ་སོར་བཤད་པ།
(325)
ལམ་གྱི་བདེན་པ་དག་གིས་བསྡུས། །གོ་རིམ་ཇི་བཞིན་དེ་དག་ཀྱང་། །ཡོན་ཏན་གསུམ་གསུམ་གྱིས་
རིག་བྱ། །བརྟག་མིན་ཕྱིར་དང་བརྗོད་མིན་ཕྱིར། །འཕགས་པས་མཁྱེན་ཕྱིར་བསམ་མེད་ཉིད། །ཞི་
ཉིད་གཉིས་མེད་རྟོག་མེད་དེ། །དག་སོགས་གསུམ་ནི་ཉི་བཞིན་ནོ། །ཞེས་འབྱུང་བ་ལས། སྒྲ་རྟོགས་
གིས་མུ་བཞིར་བརྟག་པར་མི་ནུས་པས་བསམ་དུ་མེད་པའི་ཡོན་ཏན། ལས་ཉོན་ཅི་རིགས་དང་བྲལ་
བས་གཉིས་སུ་མེད་པའི་ཡོན་ཏན། ཚུལ་མིན་ཡིད་བྱེད་ཀྱི་རྟོག་པ་མེད་པས་རྣམ་རྟོག་མེད་པའི་ཡོན་
ཏན༑ རང་གི་ངོ་བོ་ལ་དྲི་མ་མེད་པས་དག་པའི་ཡོན་ཏན། ཇི་ལྟ་ཇི་སྙེད་གསལ་བས་གསལ་བའི་
ཡོན་ཏན། སྤང་བྱ་འཇོམས་པར་ནུས་པས་གཉེན་པོའི་ཡོན་ཏན། འགོག་བདེན་གྱི་ཡོན་ཏན།
ལམ་བདེན་གྱི་ཡོན་ཏན་ཏེ། ཡོན་ཏན་བརྒྱད་གང་ཡང་རུང་བ་དང་ལྡན་པའི་འཕགས་རྒྱུད་ཀྱི་རྣམ་བྱང་
བདེན་པ་ཞིག །ཆོས་དཀོན་མཆོག་གི་ངོ་བོ་ཡིན་ཞིང་། དག་པའི་ཡོན་ཏན་སོགས་གསུམ་ཉི་མ་དང་
ཆོས་མཐུན་པ་དང༌། ཡོན་ཏན་དེ་རྣམས་བསྡུ་ན་འགོག་བདེན་གྱི་ཡོན་ཏན་དང་། ལམ་བདེན་གྱི་ཡོན་
ཏན་གཉིས་སུ་འདུས་པ་ཡང་ཡིན་པའི་ཕྱིར། དག་སོགས་གསུམ་ཉི་མ་དང་ཆོས་མཐུན་པ་ཡིན་ཏེ།
ཉི་མ་རང་གི་ངོ་བོ་མུན་པས་དག་པ་དང་། འོད་ཟེར་འཕྲོ་བས་གསལ་བ་དང༌། གླིང་བཞིའི་མུན་པ་
འཇོམས་པའི་ཡོན་ཏན་གསུམ་ལྡན་དང་འདྲ་བའི་ཕྱིར། ༧གསུམ་པ་དགེ་འདུན་དཀོན་མཆོག་གི་ངོ་
བོ་བཤད་དུ་ཡོད་དེ། སེམས་དེ་རང་བཞིན་འོད་གསལ་བས་ན་ཉོན་མོངས་ངོ་བོ་མེད་གཟིགས་པས།།
གང་དག་འགྲོ་ཀུན་བདག་མེད་མཐའ་ཞི་ཡང་དག་རྟོགས་ནས་ཐམས་ཅད་ལ། །རྫོགས་པའི་སངས་
རྒྱས་རྗེས་ཞུགས་གཟིགས་པ་སྒྲིབ་པ་མེད་པའི་བློ་མངའ་བ། །སེམས་ཅན་རྣམ་དག་མཐའ་ཡས་ཡུལ་
ཅན་ཡེ་ཤེས་གཟིགས་མངའ་དེ་ལ་འདུད། །ཇི་ལྟ་ཇི་སྙེད་ནང་གི་ནི། །ཡེ་ཤེས་གཟིགས་པ་དག་པའི་
ཕྱིར༑ ༑བློ་ལྡན་ཕྱིར་མི་ལྡོག་པའི་ཚོགས། །བླ་མེད་ཡོན་ཏན་དང་ལྡན་ཉིད། །ཅེས་འབྱུང་བ་ལས།
ཇི་ལྟ་བ་དང་ཇི་སྙེད་པ་གཉིས་རིག་པ་དང༌། དེ་ཡང་ནང་གི་སོ་སོར་རང་རིག་པའི་ཡེ་ཤེས་ཀྱི་



(326)
དཀོན་མཆོག་གསུམ་གྱི་ངོ་བོ་སོ་སོར་བཤད་པ།
མཐའ་དཔྱོད་སྨད་ཆ།
གཟིགས་པ་སྟེ་གཟིགས་པ་དག་པའི་ཡོན་ཏན་གསུམ། ཆགས་ཐོགས་དམན་གསུམ་གྱི་སྒྲིབ་པ་དང་
བྲལ་བའི་ཡོན་ཏན་གསུམ། རིགས་པའི་ཡོན་ཏན། གྲོལ་བའི་ཡོན་ཏན་བརྒྱད་གང་ཡང་རུང་བ་དང་
ལྡན་པའི་འཕགས་པའི་གང་ཟག་ཞིག་དགེ་འདུན་དཀོན་མཆོག་གི་ངོ་བོ་ཡིན་ཞིང་། ཡོན་ཏན་དེ་
རྣམས་བསྡུས་ན་རིགས་པའི་ཡོན་ཏན་དང་། གྲོལ་བའི་ཡོན་ཏན་གཉིས་སུ་ཡང་འདུས་པའི་ཕྱིར།
གསེར་འཕྲེང་དུ་ཡོན་ཏན་བརྒྱད་ཀྱི་གྲངས་འདྲེན་པ་མ་མཛད་ཀྱང་། བརྒྱད་དུ་བྱེད་པ་རྣམ་བཤད་
འདིའི་དགོངས་པར་སྣང་ལ། ལོ་ཙཱ་བ་ཆེན་པོས་ཀྱང་བརྒྱད་དུ་བཤད་དོ། །ཇི་སྐད་འབྱུང་བའི་ཡོན་
ཏན་དྲུག་པོ་དེ་དག་སོ་སོར་གཞུང་གིས་འཆད་ཚུལ་ཡོད་དེ། འགྲོ་བ་ཞི་བའི་ཆོས་ཉིད་དུ། །རྟོགས་ཕྱིར་
ཇི་ལྟ་ཉིད་དེ་ཡང་། །རང་བཞིན་གྱིས་ནི་ཡོངས་དག་ཕྱིར། །ཉོན་མོངས་གདོད་ནས་ཟད་ཕྱིར་རོ།།
ཞེས་པས་ཇི་ལྟ་བ་རིག་པའི་ཡོན་ཏན་དེ་བསྟན། ཤེས་བྱ་མཐར་ཐུག་རྟོགས་པའི་བློས། །ཐམས་ཅད་
མཁྱེན་པའི་ཆོས་ཉིད་ནི། །སེམས་ཅན་ཐམས་ཅད་ལ་ཡོད་པར་། །མཐོང་ཕྱིར་ཇི་སྙེད་ཡོད་པ་ཉིད།།
ཅེས་པས་ཇི་སྙེད་པ་རིག་པའི་ཡོན་ཏན་དེ་བསྟན། དེ་ལྟར་རྟོགས་པ་གང་ཡིན་དེ། །སོ་སོར་རང་ཤེས་
མཐོང་བ་ཉིད། །ཅེས་པས་སོ་སོ་རང་གིས་རིག་པའི་ཡོན་ཏན་དེ་བསྟན། །དྲི་མེད་དབྱིངས་ལ་ཆགས་
མེད་དང་། །ཐོགས་མེད་ཕྱིར་དེ་དག་པ་ཡིན། །ཞེས་པས་ཆགས་པའི་སྒྲིབ་པ་ལས་གྲོལ་བ་དང་།
ཐོགས་པའི་སྒྲིབ་པ་ལས་གྲོལ་བའི་ཡོན་ཏན་གཉིས་པོ་དེ་བསྟན། ཡེ་ཤེས་གཟིགས་པ་དག་པས་ན།།
སངས་རྒྱས་ཡེ་ཤེས་བླ་མེད་ཕྱིར། འཕགས་པ་ཕྱིར་མི་ལྡོག་པ་ནི། །ལུས་ཅན་ཀུན་གྱི་སྐྱབས་ཡིན་ན།།
ཞེས་པས་དམན་པའི་སྒྲིབ་པ་ལས་གྲོལ་བའི་ཡོན་ཏན་དེ་བསྟན་པའི་ཕྱིར། དང་པོ་གྲུབ་སྟེ། འགྲེལ་
པར༑ དེ་ལ་ཇི་ལྟ་བ་བཞིན་ཡོད་པ་ཉིད་ནི་ཆོས་དང་གང་ཟག་ཅེས་བྱ་བའི་འགྲོ་བ་ཐམས་ཅད་ཀྱི་
བདག་མེད་པའི་མཐའ་ཇི་ལྟ་བ་བཞིན་རྟོགས་པ་ལས་རིགས་པར་བྱའོ། །ཞེས་འབྱུང་བ་ཉིད་ཀྱིས་
བྱང་སེམས་འཕགས་པ་རྣམས་ཀྱིས་མཉམ་གཞག་ཏུ་གང་ཟག་གི་བདག་མེད་པ་དང་ཆོས་ཀྱི་བདག་



མཐའ་དཔྱོད་སྨད་ཆ།
དཀོན་མཆོག་གསུམ་གྱི་ངོ་བོ་སོ་སོར་བཤད་པ།
(827)
མེད་པའི་ཡང་དག་པའི་མཐའ་ཇི་ལྟ་བ་ཉིད་མངོན་སུམ་དུ་གཟིགས་པར་བསྟན་པའི་ཕྱིར། འགྲེལ་
ཚིག་འདི་ལ་བརྟེན་ནས་བསྟན་བཅོས་བླ་མ་ཉིད་ལོ་ཙྪ་དཔོན་སློབ་ཀྱིས་དབུ་མ་རང་རྒྱུད་ཀྱི་གཞུང་དུ་
འགྲེལ་བ་དང་། རོང་ཊིཀ་གིས་སེམས་ཙམ་གྱི་གཞུང་དུ་འགྲེལ་བ་གཉིས་ཀ་ཁེགས་པར་འགྱུར་
ཏེ༑ གང་ཟག་གི་བདག་མེད་ཉིད་ཤེས་བྱ་ཇི་ལྟ་བ་ཡང་དག་པའི་མཐར་གསུངས་པ་གང་ཞིག།
གྲུབ་མཐའ་འོག་མ་གཉིས་ཀྱི་ལུགས་ལ་དེ་མི་རུང་བའི་ཕྱིར། ཕྱི་མ་འདི་གྲུབ་སྟེ། དེ་གཉིས་ཀྱི་
ལུགས་ལ་གང་ཟག་གི་བདག་མེད་རྟོགས་པ་ལ་གང་ཟག་བདེན་པར་གྲུབ་པ་ཁེགས་མི་དགོས་པའི་
ཕྱིར༑ རྩ་རྟགས་གཉིས་པ་གྲུབ་སྟེ། བྱང་སེམས་འཕགས་པ་རྣམས་ཀྱིས་རྗེས་ཐོབ་ཀྱི་སྐབས་སུ་
སེམས་ཅན་ཐམས་ཅད་ཀྱི་རྒྱུད་ལ་བདེ་བར་གཤེགས་པའི་སྙིང་པོ་ཡོད་པར་མངོན་སུམ་དུ་རྟོགས་
པར་གསུངས་པ་གང་ཞིག་སེམས་ཅན་གྱི་རྒྱུད་ལ་བདེ་གཤེགས་སྙིང་པོ་ཡོད་པ་ཀུན་རྫོབ་བདེན་པ་
ཡིན་པའི་ཕྱིར། རྩ་རྟགས་གསུམ་པ་གྲུབ་སྟེ། བྱང་སེམས་འཕགས་པ་རྣམས་ཀྱིས་ཇི་ལྟ་བ་དང་ཇི་
སྙེད་པ་དེ་སོ་སོ་རང་རིག་པའི་ཡེ་ཤེས་ཀྱིས་མཐོང་བར་གསུངས་པའི་ཕྱིར། རྩ་རྟགས་བཞི་པ་གྲུབ་སྟེ།
ས་ཐོབ་ནས་བདེན་འཛིན་ཅི་རིགས་ལས་གྲོལ་ཞིང། ས་བརྒྱད་པ་ཐོབ་ནས་བདེན་འཛིན་ཟད་པར་
སྤངས་པ་དང་། ཐོགས་པའི་སྒྲིབ་པ་ཅི་རིགས་ལས་གྲོལ་བར་གསུངས་པའི་ཕྱིར། རྩ་རྟགས་ལྔ་པ་
གྲུབ་སྟེ། ས་དང་པོ་ཐོབ་ནས་ཐེག་དམན་དུ་ཡིད་གཡོ་བ་མེད་པ་དང་། ས་བརྒྱད་པ་ཐོབ་ནས་དེ་ལ་
ལྟོས་ཏེ་དམན་པ་ས་བདུན་པ་མན་ཆད་ལས་ཕུལ་དུ་བྱུང་བའི་ཡོན་ཏན་ཐོབ་པར་གསུངས་པའི་ཕྱིར།
རྣམ་བཤད་ཀྱི་རྗེ ས་འབྲང་ཕལ་ཆེ་བ། རྩ་འགྲེལ་དུ་ཕྱིར་མི་ལྡོག་པའི་བྱང་ཆུ བ་སེམས་དཔར་
གསུངས་པ་ལ་བསམ་ནས། སྐབས་འདི་དག་ཏུ་དངོས་སུ་བསྟན་པའི་དགེ་འདུན་ཡིན་ན་ས་བརྒྱད་པ་
ཡན་ཆད་ལ་གནས་པའི་ཁྱབ་ཅེས་གསུངས། མི་འཐད་དེ། ཕྱིར་མི་ལྡོག་པ་ཞེས་པ་སྐབས་སྟོབས་
ཀྱིས་ས་དང་པོ་ཐོབ་པ་ཡན་ཆད་ལ་སྦྱར་ཆོག་པའི་ཕྱིར། དེ་ཉིད་རྣམ་བཤད་ཀྱི་དགོངས་པར་ཡང་མི་
པs



(328)
གསུང་རབ་ལས་སྐྱབས་གསུམ་རྣམ་པར་བཞག་པའི་དགོས་པ།
མཐའ་དཔྱོད་སྨད་ཆ།
རུང་བ་མེད་པའི་ཕྱིར། སྐབས་འདིར་ཉན་ཐོས་ཀྱི་དགེ་འདུན་དཀོན་མཆོག་དངོས་སུ་མ་སྨོས་ཏེ།
དེ་བྱང་ཆུབ་སེམས་དཔས་རང་རྒྱུད་ལ་ཐོབ་བྱར་བྱས་ནས་མཆོད་པར་འོས་པ་མ་ཡིན་པའི་ཕྱིར་ཏེ།
སྐར་མ་དང་འདྲ་བའི་ཉན་ཐོས་རྣམས་ཟླ་བ་ཚེས་པ་ལྟ་བུའི་བྱང་སེམས་ལས་སྤངས་རྟོགས་དང་བྱེད་
ལས་དམན་པའི་ཕྱིར། བྱེད་ལས་དམན་པ་ཡིན་ཏེ། ཉན་ཐོས་ལ་རང་གཅིག་པུའི་དོན་དུ་ཉེར་ཞི་དོན་
དུ་གཉེར་བ་མ་གཏོགས་སེམས་ཅན་ཐམས་ཅད་སྡུག་བསྔལ་དང་བྲལ་བར་འདོད་པའི་སྙིང་རྗེ་མེད་
པའི་ཕྱིར། ༈ གཉིས་པ་གསུངས་རབ་ལས་སྐྱབས་གསུམ་རྣམ་པར་གཞག་པའི་དགོས་པ་བཤད་དུ་
ཡོད་དེ། ༧ སྟོན་པ་བསྟན་པ་བསླབ་དོན་གྱིས། །ཐེག་པ་གསུམ་དང་བྱེད་གསུམ་ལ། །མོས་པ་རྣམས་
ཀྱི་དབང་བྱས་ནས། །སྐྱབས་གསུམ་རྣམ་པར་བཞག་པ་ཡིན། །ཞེས་འབྱུང་བ་ལས། ཐེག་ཆེན་གྱི་
རིགས་ཅན་ལམ་དུ་ཞུགས་པ་རྣམས་ཀྱིས་རང་རྒྱུད་ལ་བསྐྱེད་བྱའི་སངས་རྒྱས་འབྲས་བུའི་སྐྱབས་
དང༌༑ རང་ལ་ལམ་སྟོན་པའི་གྲུབ་ཟིན་གྱི་སངས་རྒྱས་རྒྱུའི་སྐྱབས་དང་། ཐེག་པ་གཞན་གཉིས་
ཀྱིའང་རྒྱུའི་སྐྱབས་དང་། ལམ་དུ་མ་ཞུགས་ཀྱང་སངས་རྒྱས་ལ་མཆོད་པ་དང་བཀུར་བསྟི་སོགས་ཀྱི་
མཆོག་ཏུ་བྱ་བ་བྱེད་པར་མོས་པ་རྣམས་ཀྱི་དབང་དུ་བྱས་ནས་སངས་རྒྱས་དཀོན་མཆོག་དེ་སྐྱབས་
གསུམ་རྣམ་པར་བཞག །རང་རྒྱལ་གྱི་རིགས་ཅན་ལམ་དུ་ཞུགས་པ་སྲིད་པ་ཐ་མ་པའི་ཚེ་གཞན་གྱིས་
ཆོས་བསྟན་པ་ལ་མི་ལྟོས་པར་མྱང་འདས་རང་རྒྱུད་ལ་དོན་དུ་གཉེར་བ་རྣམས་ཀྱི་འབྲས་བུའི་སྐྱབས་
དང་༑ ལམ་དུ་མ་ཞུགས་ཀྱང་དམ་པའི་ཆོས་ལ་མཆོག་ཏུ་བྱ་བ་བྱེད་པར་མོས་པ་རྣམས་ཀྱི་དབང་དུ་
བྱས་ནས་ཆོས་དཀོན་མཆོག་སྐྱབས་སུ་རྣམ་པར་བཞག །ཉན་ཐོས་རིགས་ཅན་ལམ་དུ་ཞུགས་པ་སྲིད་
པ་ཐ་མ་པའི་ཚེ་གཞན་གྱིས་ཆོས་བསྟན་པ་ལ་ལྟོས་ནས་མྱང་འདས་དོན་དུ་གཉེར་བ་རྣམས་ཀྱི་འབྲས་
བུའི་སྐྱབས་དང་། ལམ་དུ་མ་ཞུགས་ཀྱང་དགེ་འདུན་དཀོན་མཆོག་ལ་མཆོག་ཏུ་བྱ་བ་བྱེད་པར་
མོས་པ་རྣམས་ཀྱི་དབང་དུ་བྱས་ནས་དགེ་འདུན་དཀོན་ཅོག་སྐྱབས་སུ་རྣམ་པོར་བཞག་པའི་ཕྱིར་རོ།།
-
Elic



མཐའ་དཔྱོད་སྨད་ཆ།
ཀུན་རྫོབ་དང་དོན་དམ་པའི་སྐུབས་ཀྱི་ཁྱད་པར།
(329)
། གསུམ་པ་ཀུན་རྫོབ་པ་དང་དོན་དམ་པའི་སྐྱབས་ཀྱི་ཁྱད་པར་བཤད་དུ་ཡོད་དེ། སྤང་ཕྱིར་བསླུ་བའི་
ཆོས་ཅན་ཕྱིར། །མེད་ཕྱིར་འཇིགས་དང་བཅས་པའི་ཕྱིར། །ཆོས་རྣམས་གཉིས་དང་འཕགས་པའི་
ཚོགས། །གཏན་གྱི་སྐྱབས་མཆོག་མ་ཡིན་ཏེ། །དམ་པའི་དོན་དུ་འགྲོ་བ་ཡི། །སྐྱབས་ནི་སངས་རྒྱུས་
ཉག་གཅིག་ཡིན། །ཐུབ་པ་ཆོས་ཀྱི་སྐུ་ཅན་ཕྱིར། །ཚོགས་ཀྱང་དེ་ཡི་མཐར་ཐུག་ཕྱིར། །ཞེས་གསུངས་
པའི་དགོངས་པ་བཤད་པ་ལས་ཐོན་པར་འགྱུར་བའི་ཕྱིར། དེ་ཡང་ཐེག་ཆེན་གྱི་ལུང་གི་ཆོས་འཁོར་
ཆོས་ཅན། དོན་དམ་པའི་སྐྱབས་མ་ཡིན་ཏེ། དོན་མངོན་སུམ་དུ་རྟོགས་པའི་ཐབས་ཙམ་དུ་བརྟེན་གྱི་
དོན་མངོན་པར་རྟོགས་པ་མཐར་ཐུག་པའི་ཚེ་གཟིངས་ལྟར་སྤང་བར་བྱ་བའི་རིགས་སུ་གནས་པའི་
ཕྱིར༑ བྱང་འཕགས་ཀྱི་རྒྱུད་ཀྱི་བདག་མེད་མངོན་སུམ་དུ་རྟོགས་པའི་ཤེས་རབ་ཆོས་ཅན། དོན་དམ་
པའི་སྐྱབས་མ་ཡིན་ཏེ། མ་རིགས་བག་ཆགས་ཀྱི་ས་ལ་བརྟེན་དགོས་པས་བསླུ་བའི་ཆོས་ཅན་ཡིན་
པའི་ཕྱིར། དམན་པའི་ལྷག་མེད་མྱང་འདས་ཆོས་ཅན། དོམ་དམ་པའི་སྐྱབས་མ་ཡིན་ཏེ། སྡུག་ཀུན་
མེད་པ་ཙམ་གྱིས་རབ་ཏུ་ཕྱེ་བ་ཡིན་པ་གང་ཞིག །དེ་མེད་པ་ཙམ་གྱིས་རབ་ཏུ་ཕྱེ་བ་ནི་མཐར་ཐུག་གི་
སྐྱབས་དང་གནས་སྐབས་ཀྱི་སྐྱབས་གང་ཡང་མིན་པར་འགྲེལ་པར་གསུངས་པའི་ཕྱིར། ཉན་རང་
དགྲ་བཅོམ་པ་ཆོས་ཅན། དོན་དམ་པའི་སྐྱབས་མ་ཡིན་ཏེ། ཤེས་སྒྲིབ་ཀྱི་འཇིགས་པ་དང་བཅས་པའི་
ཕྱིར༑ དེས་ན་སྐུ་གསུམ་གྱི་བདག་ཉིད་ཅན་གྱི་སངས་རྒྱས་ཉག་ཅིག་དོན་དམ་པའི་སྐྱབས་ཡིན་
ཏེ༑ དེས་ཆོས་སྐུ་བརྙེས་ཤིང་སློབ་པ་འཕགས་པའི་ཚོགས་རྣམས་ཀྱང་མཐར་ཐུག་པའི་ཆོས་སྐུ་དེར་
བགྲོད་དགོས་པའི་ཕྱིར། ༧ རང་ལུགས་སྐྱབས་གཉིས་ཀྱི་ངོ་བོ་བཞག་ཏུ་ཡོད་དེ། དངོས་པོའི་གནས་
ཚོད་ལ་ལམ་གྱི་བགྲོད་པ་མཐར་ཐུག་པའི་སྐྱབས་དེ་དོན་དམ་པའི་སྐྱབས་ཀྱི་ངོ་བོ་དང་། དེ་མཐར་མ་
ཐུག་པའི་སྐྱབས་དེ་ཀུན་རྫོབ་པའི་སྐྱབས་ཀྱི་ངོ་བོ་ཡིན་པའི་ཕྱིར། ཁོ་ན་རེ། གཟུགས་སྐུ་གཉིས་ཀུན་
རྫོབ་པའི་སྐུ་མ་ཡིན་པར་ཐལ། དེ་གཉིས་ཀུན་རྫོབ་པའི་སྐྱབས་མ་ཡིན་པའི་ཕྱིར། ཞེ་ན་མ་ཁྱབ་བོ།
སྐྱ



(330)
དཀོན་མཆོག་གི་སྒྲ་དོན།
མཐའ་དཔྱོད་སྨད་ཆ།
༈ བཞི་པ་དཀོན་མཆོག་གི་སྒྲ་དོན་བཤད་དུ་ཡོད་དེ། འབྱུང་བ་དཀོན་ཕྱིར་དྲི་མེད་ཕྱིར། །མཐུ་ལྡན་ཕྱིར་
དང་འཇིག་རྟེན་གྱི། །རྒྱན་གྱུར་ཕྱིར་དང་མཆོག་ཉིད་ཕྱིར། །འགྱུར་བ་མེད་ཕྱིར་དཀོན་མཆོག་ཉིད།།
ཅེས་གསུངས་པའི་དགོངས་པ་བཤད་པ་ལས་ཐོན་པར་འགྱུར་བའི་ཕྱིར། དེ་ཡང་སངས་རྒྱས་སོགས་
གསུམ་པོ་དེ་ལ་དཀོན་མཆོག་ཅེས་བརྗོད་པའི་རྒྱུ་མཚན་ཡོད་དེ། ཡིད་བཞིན་གྱི་ནོར་བུ་དང་འདྲ་བར་
ཆོས་དྲུག་གི་སྒོ་ནས་དཀོན་མཆོག་ཅེས་བརྗོད་པའི་ཕྱིར་ཏེ། ཡིད་བཞིན་གྱི་ནོར་བུ་འཇིག་རྟེན་ན་
འབྱུང་བ་དཀོན་པ་ལྟར་དཀོན་མཆོག་ཉིད་ཀྱང་འབྱུང་བ་དཀོན་པ་དང༌། ནོར་བུ་གཡའ་ལ་སོགས་
པའི་དྲི་མ་མེད་པ་ལྟར་དཀོན་མཆོག་ཉིད་ཀྱང་དྲི་མ་མེད་པ་དང་། ནོར་བུ་དབུལ་བ་སེལ་བའི་
མཐུ་དང་ལྡན་པ་ལྟར་དཀོན་མཆོག་ཉིད་ཀྱང་གདུལ་བྱའི་སྡུག་བསྔལ་བསལ་བའི་མཐུ་དང་ལྡན་པ་
དང༌༑ ནོར་བུ་འཇིག་རྟེན་གྱི་རྒྱན་ཡིན་པ་ལྟར་དཀོན་མཆོག་ཉིད་ཀྱང་ཐར་པ་དོན་གཉེར་གྱི་རྒྱན་
ཡིན་པ་དང་། ནོར་བུ་རྒྱན་གྱི་མཆོག་ཡིན་པ་ལྟར་དཀོན་མཆོག་ཉིད་ཀྱང་ཐར་པ་དོན་གཉེར་གྱི་རྒྱན་
གྱི་མཆོག་ཡིན་པ་དང་། ནོར་བུ་སྟོད་སྨད་སོགས་ཀྱི་སྒོ་ནས་གཞན་དུ་མི་འགྱུར་བ་ལྟར་དཀོན་
མཆོག་ཉིད་ཀྱང་དེའི་སྒོ་ནས་གཞན་དུ་མི་འགྱུར་བའི་ཕྱིར་རོ།། ༈ ལྔ་བ་ཇི་ལྟར་སྐྱབས་སུ་འགྲོ་བའི་
ཚུལ་ཡོད་དེ། ཁྱིམ་བདག་དྲག་ཤུལ་ཅན་གྱིས་ཞུས་པའི་མདོ་ལས་འབྱུང་བ་ལྟར་འབྲས་བུའི་སྐྱབས་
འགྲོ་བྱེད་ཚུལ་དང་། རྒྱུའི་སྐྱབས་འགྲོ་བྱེད་ཚུལ་གཉིས་སུ་ཡོད་པའི་ཕྱིར། དང་པོ་ཡོད་དེ། ཐེག་པ་
ཆེན་པོའི་རིགས་ཅན་རྣམས་ཀྱིས་བདག་དང་བཅས་པའི་སེམས་ཅན་ཐམས་ཅད་ཉོན་མོངས་པ་དང་
ཤེས་བྱའི་སྒྲིབ་པས་འཇིགས་ནས་དཀོན་མཆོག་གསུམ་རང་རྒྱུད་ལ་ཐོབ་བྱའི་དཔུང་གཉེན་དུ་འཛིན་
པ་དེ་ཐེག་ཆེན་གྱི་འབྲས་བུའི་སྐྱབས་འགྲོ་དང་། ཉན་རང་གི་རིགས་ཅན་རྣམས་ཀྱིས་བདག་ཉིད་ཉོན་
མོངས་པའི་སྒྲིབ་པས་འཇིགས་ནས་ཆོས་དཀོན་མཆོག་དང་། དགེ་འདུན་དཀོན་མཆོག་ཐོབ་བྱའི་
དཔུང་གཉེན་དུ་འཛིན་པ་དེ་ཐེག་དམན་གྱི་འབྲས་བུའི་སྐྱབས་འགྲོ་ཡིན་པའི་ཕྱིར། རྩ་རྟགས་གཉིས་པ་



མཐའ་དཔྱོད་སྨད་ཆ།
ཇི་ལྟར་སྐྱབས་སུའགྲོ་བའི་ཚུལ།
(331)
གྲུབ་སྟེ། ཐེག་ཆེན་གྱི་རིགས་ཅན་རྣམས་ཀྱིས་བདག་དང་བཅས་པའི་སེམས་ཅན་ཐམས་ཅད་ཉོན་མོངས་
པ་དང་ཤེས་བྱའི་སྒྲིབ་པས་འཇིགས་ནས་གཞན་རྒྱུད་ལ་གྲུབ་ཟིན་པའི་དཀོན་མཆོག་གསུམ་འཇིགས་
པ་ལས་སྒྲོལ་བའི་དཔུང་གཉེན་འཛིན་པ་དེ་ཐེག་ཆེན་གྱི་རྒྱུའི་སྐྱབས་འགྲོ་དང༌། ཉན་རང་གི་རིགས་
ཅན་རྣམས་ཀྱིས་བདག་ཉིད་ཉོན་མོངས་པའི་སྒྲིབ་པས་འཇིགས་ནས་གཞན་རྒྱུད་ལ་གྲུབ་ཟིན་པའི་
དཀོན་མཆོག་གསུམ་འཇིགས་པ་ལས་སྒྲོལ་བའི་དཔུང་གཉེན་དུ་འཛིན་པ་དེ་ཐེག་དམན་གྱི་རྒྱུའི་
སྐྱབས་འགྲོ་ཡིན་པའི་ཕྱིར། ཐེག་ཆེན་གྱི་འབྲས་བུའི་སྐྱབས་འགྲོ་དེ་ནི། མདོ་སྡེ་རྒྱན་ལས། ཀུན་ཏུ་
འགྲོ་དང་ཁས་ལེན་རྟོགས་དང་ཟིལ་གནོན་པ། །དབྱེ་བའི་རང་བཞིན་དོན་རྣམ་བཞི་ཡི་ཁྱད་པར་
གྱིས༑ ༑ཐེག་མཆོག་རྟོགས་ཕྱིར་དཀོན་མཆོག་སྐྱབས་རབ་སོང་བ་གང་། །དེ་ནི་སྐྱབས་སུ་སོང་བ་
རྣམས་ཀྱི་མཆོག་ཡིན་ནོ། །ཞེས་སེམས་ཅན་ལ་དམིགས་པས་ཀུན་ཏུ་འགྲོ་བ་སངས་རྒྱས་ཐོབ་བྱར་
ཁས་ལེན་པ་འབྲས་བུ་བྱང་ཆེན་རྟོགས་པ། ཐེག་དམན་གྱི་སྐྱབས་འགྲོ་ཟིལ་གྱིས་གནོན་པ་སྟེ་ཁྱད་
པར་བཞི་ལྡན་དུ་གསུངས་སོ། ཁ་ཅིག་སྟོན་པ་ཤཱཀྱ་ཐུབ་པ་རྒྱལ་པོ་ང་ལས་ནུའི་འབྲས་སྐྱབས་ཡིན་
པས༑ དེའི་དུས་སུ་རྒྱལ་པོ་ང་ལས་ནུ་མེད་ཀྱང་རྒྱལ་པོ་ང་ལས་ནུའི་ང་ཡོད་ཅེས་ཟེར་། མི་འཐད་དེ།
རྒྱ་པོ་ང་ལས་ནུ་དེ་ཡང་སྟོན་པ་ཤཱཀྱ་ཐུབ་པའི་དུས་སུ་རྒྱལ་པོ་ང་ལས་ནུའི་ང་མ་ཡིན། སྟོན་པ་ཤཱཀྱ་
ཐུབ་པ་དེ་ཡང་དེའི་དུས་སུ་དེའི་ང་མ་ཡིན་པའི་ཕྱིར། རྟོགས་དང་པོ་གྲུབ་སྟེ། དེ་དེའི་དུས་སུ་རྒྱལ་པོ་
ང་ལས་ནུའི་གང་ཟག་མ་ཡིན་པའི་ཕྱིར་ཏེ། དེ་དེའི་དུས་སུ་སོ་སྐྱེའི་གང་ཟག་མ་ཡིན་པའི་ཕྱིར་ཏེ། དེ་
དེའི་དུས་སུ་སངས་རྒྱས་ཡིན་པའི་ཕྱིར། རྟགས་ཕྱི་མ་འདིས་རིགས་འགྲེ། དེས་ན་སྟོན་པ་ཤཱཀྱ་ཐུབ་
པའི་དུས་སུ་རྒྱལ་པོ་ང་ལས་ནུ་དང་རྒྱུད་ཅིག་ཏུ་གྱུར་པའི་ང་ཡོད་པ་དང་། སྟོན་པ་ཤཱཀྱ་ཐུབ་པ་རྒྱལ་པོ་
ང་ལས་ནུའི་དུས་སུ་རྒྱལ་པོ་ང་ལས་ནུ་དང་། རྒྱལ་པོ་ང་ལས་ནུ་སྟོན་པ་ཤཱཀྱ་ཐུབ་པའི་དུས་སུ་སྟོན་པ་
ཤཱཀྱ་ཐུབ་པ་ཡིན་པའི་རྣམ་བཞག་ཤེས་པར་བྱའོ།།



(332)
ཁམས་བདེ་བར་གཤེགས་པའི་སྙིང་པོ་དོན་གསུམ་གྱི་སྒོ་ནས་མདོར་བསྟན་པ།
མཐའ་དཔྱོད་སྨད་ཆ།
༈ འོ་ན་དྲི་བཅས་དེ་བཞིན་ཉིད་དང་དྲི་མ་མེད། །ཁམས། བྱང་ཆུབ་ཡོན་ཏན་འཕྲིན་ལས་
དང་བཞི་སྤྱིར་བསྟན་ཚུལ་ཇི་ལྟར་ཡིན་ཞེ་ན། བཤད་དུ་ཡོད་དེ། དྲི་བཅས་དེ་བཞིན་ཉིད་དང་དྲི་མ་
མེད།། དྲི་མེད་སངས་རྒྱས་ཡོན་ཏན་རྒྱལ་བའི་མཛད། །གང་ལས་དཀོན་མཆོག་དགེ་བ་གསུམ་འབྱུང་
བ༑ ༑དོན་དམ་གཟིགས་པ་རྣམས་ཀྱི་ཡུལ་ཉིད་དོ། །ཞེས་པས་རྡོ་རྗེ་ལྟ་བུའི་དོན་བཞི་ངོས་བཟུང་ནས།
དེ་གང་གི་ཡུལ་ཡིན་པ་དེ་འཆད། དཀོན་མཆོག་གསུམ་པོ་འདི་ཡི་རིགས། །ཞེས་སོགས་ཤློ་ཀ་གཉིས་
ཀྱི་དེ་དག་རྟོགས་དཀའ་བའི་རྒྱུ་མཚན་དེ་འཆད། རྟོགས་བྱ་རྟོགས་པ་དེ་ཡི་ནི། །ཞེས་སོགས་བློ་ཀ་
གཅིག་གིས་རྟོགས་ན་བླ་ན་མེད་པའི་བྱང་ཆུབ་ཀྱི་རྒྱུ་རྐྱེན་དུ་འགྱུར་བའི་ཚུལ་དེ་འཆད་པའི་ཕྱིར། །
འོ་ན་ཁམས་སོགས་བཞི་སྤྱིར་བསྟན་ཚུལ་དེ་ལྟར་ཡིན་མོད། རྫོགས་སངས་སྐུ་ནི་འཕྲོ་ཕྱིར་དང་།།
ཞེས་སོགས་ལེའུ་དང་པོའི་གཞུང་རྣམས་ཀྱིས་ཁམས་བདེ་བར་གཤེགས་པའི་སྙིང་པོ་འཆད་ཚུལ་ཇི་
ལྟར་ཡིན་ཞེ་ན། བཤད་དུ་ཡོད་དེ། རྫོགས་སངས་སྐུ་ནི་འཕྲོ་ཕྱིར་དང་། །དེ་བཞིན་ཉིད་དབྱེར་མེད་
ཕྱིར་དང་། །རིགས་ཡོད་ཕྱིར་ན་ལུས་ཅན་ཀུན། །རྟག་ཏུ་སངས་རྒྱས་སྙིང་པོ་ཅན། །ཞེས་པས་ཁམས་
བདེ་བར་གཤེགས་པའི་སྙིང་པོ་དོན་གསུམ་གྱི་སྒོ་ནས་མདོར་བསྟན། ངོ་བོ་རྒྱུ་འབྲས་ལས་ལྡན་
འཇུག་པ་དང༌། །ཞེས་སོགས་ཀྱིས་དེའི་སྒྲུབ་བྱེད་རྒྱས་པར་འཆད། སྤྲིན་དང་རྨི་ལམ་སྒྱུ་བཞིན་དེ་དང་
དེར༑ ༑ཞེས་སོགས་ལེའུ་དང་པོ་རྫོགས་རྫོགས་ཀྱིས། སེམས་ཅན་ལ་བདེ་གཤེགས་སྙིང་པོ་ཡོད་
པར་བསྟན་པའི་དགོས་པ་དེ་འཆད་པའི་ཕྱིར། དང་པོའི་ཚུལ་ནི། སེམས་ཅན་ཐམས་ཅད་ངེས་པར་དེ་
བཞིན་གཤེགས་པའི་སྙིང་པོ་ཅན་ཡིན་ཏེ། སེམས་ཅན་ཐམས་ཅད་ལ་སངས་རྒྱས་ཀྱི་འཕྲིན་ལས་
འཇུག་པའི་ཕྱིར་དང༌། སེམས་ཅན་གྱི་དེ་བཞིན་ཉིད་དང༌། དེ་བཞིན་གཤེགས་པའི་དེ་བཞིན་ཉིད་
གཉིས་ངོ་བོ་དབྱེར་མེད་པའི་ཕྱིར་དང་། སེམས་ཅན་ཐམས་ཅད་ལ་རང་བཞིན་གནས་རིགས་དང་།
ཡང་དག་པར་བླངས་བ་ལས་བྱུང་བའི་རིགས་ཡོད་པའི་ཕྱིར། དེ་ཡང་རིགས་ཕྱི་མགཙོ་ཆེ་བ་ཡིན་ཏེ།



མཐའ་དཔྱོད་སྨད་ཆ།
ཁམས་བདེ་བར་གཤེགས་པའི་སྙིང་པོ་དོན་གསུམ་གྱི་སྒོ་ནས་མདོར་བསྟན་པ།
(333)
སེམས་ཅན་གྱི་རྒྱུད་ཀྱི་རང་བཞིན་གནས་རིགས་དང་། བདེ་གཤེགས་སྙིང་པོ་གཉིས་མིང་གི་རྣམ་
གྲངས་ཙམ་དུ་ཟད་པས་སོ། །དེ་ལ་ལོ་ཙཱ་བ་ཆེན་པོ་ནི་དེ་བཞིན་གཤེགས་པའི་སྙིང་པོ་ལ། འབྲས་བུའི་
དེ་བཞིན་གཤེགས་པའི་སྙིང་པོ་དང་། རང་བཞིན་གྱི་དེ་བཞིན་གཤེགས་པའི་སྙིང་པོ་དང༌། རྒྱུའི་དེ་
བཞིན་གཤེགས་པའི་སྙིང་པོ་གསུམ་དུ་ཕྱེ་ནས་རིམ་པ་བཞིན་གཞུང་རྐང་པ་གསུམ་གྱིས་བསྟན་པར་
འཆད་ཅིང་། རོང་ཊིཀ་དུ་ཡང་དེ་ཉིད་སོར་བཞག་ཏུ་མཛད། མི་འཐད་དེ། འགྲེལ་པར། དེ་ལ་དྲི་མ་
དང་བཅས་པའི་དེ་བཞིན་ཉིད་ནི་ཉོན་མོངས་པའི་སྦུབས་ལས་མ་གྲོལ་བའི་ཁམས་ལ་དེ་བཞིན་
གཤེགས་པའི་སྙིང་པོ་ཞེས་བརྗོད་པ་གང་ཡིན་པའོ། །ཞེས་དེ་བཞིན་གཤེགས་པའི་སྙིང་པོ་ལ་དྲི་མ་མ་
སྤངས་པས་ཁྱབ་པར་གསུངས་པ་དང༌། ཡང་འགྲེལ་པར་དེ་བཞིན་གཤེགས་པ་ཉིད་ནི་སངས་རྒྱས་
ཀྱི་སྐུ་རྣམ་པ་གསུམ་གྱིས་རབ་ཏུ་ཕྱེ་བ་ཡིན་ཏེ། དེས་ན་དེ་བཞིན་གཤེགས་པའི་ཁམས་ནི་དེ་ཐོབ་པའི་
རྒྱུ་ཡིན་པས་ཁམས་ཀྱི་དོན་ནི་འདིར་ནི་རྒྱུའི་དོན་ནོ། །ཞེས་སྙིང་པོའམ་ཁམས་རྒྱུའི་དོན་ཅན་ཁོ་ནར་
གསུངས་ཀྱི་འབྲས་བུར་མ་གསུངས་པ་དང་། ཚོགས་ལས་སྙིང་པོ་ཡེ་ཤེས་ཁམས་ཐོབ་མཐར། །ཞེས་
དྲི་མ་ཟད་པའི་སངས་རྒྱས་ཀྱི་ཡེ་ཤེས་མ་ཐོབ་པ་ཚུན་ཆད་དེ་བཞིན་གཤེགས་པའི་སྙིང་པོ་ཞེས་བརྗོད་
ལ༑ ༧སངས་རྒྱས་ཀྱི་ཡེ་ཤེས་ཐོབ་ནས་དེ་བཞིན་གཤེགས་པའི་སྙིང་པོ་ཞེས་མི་བརྗོད་པར་གསུངས་
བ་སོགས་ཀྱིས་གནོད་པའི་ཕྱིར། ༧ཕྱིས་ཀྱི་ས་སྐྱ་བ་ཁ་ཅིག །དེ་བཞིན་གཤེགས་པའི་སྙིང་པོ་དངོས་
ནི༑ སྟོབས་སོགས་ཡོན་ཏན་རྣམས་དང་དབྱེར་མེད་པའི་སྟོང་པ་ཉིད་ཀྱི་ཡེ་ཤེས་ལ་བྱས་ནས། སེམས་
ཅན་ཐམས་ཅད་ལ་དེ་ཡོད་པར་གསུངས་པའི་དགོངས་གཞི་འཆད་པ་ལ་གཞུང་རྐང་པ་དང་པོ་གསུམ་
གསུངས་ཞེས་ཟེར། མི་འཐད་དེ། ཕལ་ཆེར་གོང་དུ་བཤད་པའི་རིགས་པས་ཁེགས་པ་དང་། འགྲེལ་
པར༔ གང་གི་ཕྱིར་དེ་ལ་ཡང་སེམས་ཅན་ཐམས་ཅད་ལ་དེ་བཞིན་གཤེགས་པའི་ཁམས་གྲུབ་པ་སྙིང་
པོར་གྱུར་པ་ཡོད་མེད་ཀྱི་སེམས་ཅན་དེ་དག་གིས་མ་ཡིན་ནོ། །ཞེས་གསུངས་ནས་དེའི་ཤེས་བྱེད་དུ།



(334)
ཁམས་བདེ་བར་གཤེགས་པའི་སྙིང་པོ་དོན་གསུམ་གྱི་སྒོ་ནས་མདོར་བསྟན་པ།
མཐའ་དཔྱོད་སྨད་ཆ།
བ
ཐོག་མ་མེད་དུས་ཅན་གྱི་ཁམས། །ཆོས་རྣམས་ཀུན་གྱི་གནས་ཡིན་ཏེ། །དེ་ཡོད་པས་ན་འགྲོ་བ་ཀུན།།
མྱང་ངན་འདས་པ་ཐོབ་པ་ཡིན། །ཞེས་མངོན་པའི་མདོ་དྲངས་ནས་བཤད་པ་རྣམས་ཀྱིས་གནོད་པའི་
ཕྱིར་དང༌། གཞུང་འདིས་སེམས་ཅན་གྱི་རྒྱུད་ལ་དེ་བཞིན་གཤེགས་པའི་སྙིང་པོ་ཡོད་པར་གསུངས་པ་
སྒྲ་ཇི་བཞིན་པ་མ་ཡིན་པའི་དྲང་དོན་དུ་འགྲེལ་ན། དེ་བཞིན་གཤེགས་པའི་སྙིང་པོའི་མདོ་ཡང་དེ་ལྟར་
འགྲེལ་དགོས་པས་ཧ་ཅང་ཐལ་བའི་ཕྱིར། ཡང་ཁ་ཅིག་ཚོགས་དྲུག་ལས་ངོ་བོ་ཐ་དད་པའི་ཀུན་
གཞིའི་རྣམ་པར་ཤེས་པ་དེ་བཞིན་གཤེགས་པའི་སྙིང་པོ་བྱས་ནས། དེ་སྙིང་པོའི་མདོ་དང༌། བསྟན་
བཅོས་འདི་རྩ་འགྲེལ་གྱིས་འཆད་པར་འདོད་པ་མི་འཐད་དེ། རྩ་འགྲེལ་དུ་ཀུན་གཞི་བཤད་པ་ཟུར་
ཙམ་ཡང་མེད་པའི་ཕྱིར་དང་། དེ་ཁས་བླངས་ན་མཐར་ཐུག་ཐེག་པ་གསུམ་དུ་ཡང་གྲུབ་པར་ཁས་
ལེན་དགོས་ན། དེ་ཉིད་འགོག་པར་མཛད་པའི་ཕྱིར་ཏེ། འགྲེལ་པར། འདི་སྐད་དུ་ལོག་སྲེད་ཅན་
གཏན་ཡོངས་སུ་མྱང་ངན་ལས་མི་འདའ་བའི་ཆོས་ཅན་ཞེས་གསུངས་པ་གང་ཡིན་པ་དེ་ནི། ཐེག་པ་
ཆེན་པོའི་ཆོས་ལ་སྡང་བ་ལོག་སྲེད་ཅན་ཉིད་ཀྱི་རྒྱུ་ཡིན་པའི་ཕྱིར། ཐེག་པ་ཆེན་པོའི་ཆོས་སྡང་བ་
བཟློག་པའི་དོན་དུ་དུས་གཞན་ལ་དགོངས་ནས་གསུངས་པ་ཡིན་ནོ། རང་བཞིན་གྱིས་རྣམ་པར་དག་
པའི་རིགས་ཡོད་པའི་ཕྱིར་འགའ་ཡང་གཏན་རྣམ་པར་དག་པར་མི་འགྱུར་བ་ནི་འོས་པ་མ་ཡིན་ཏེ།
གང་གི་ཕྱིར་བཅོམ་ལྡན་འདས་ཀྱིས་ཁྱད་པར་མེད་པར་སེམས་ཅན་ཐམས་ཅད་ལ་རྣམ་པར་དག་
པར་རུང་བ་ཉིད་ཡོད་པ་ལ་དགོངས་ནས། ཐོག་མེད་གྱུར་ཀྱང་ཐ་མ་དང་ལྡན་པར། རང་བཞིན་གྱིས་
དག་རྟག་པའི་ཆོས་ཅན་ནི། །ཐོག་མེད་སྦུབས་ཀྱིས་ཕྱི་སྒྲིབ་མི་མཐོང་སྟེ། །ཇི་ལྟར་གསེར་གྱི་གཟུགས་
ནི་སྒྲིབ་པ་བཞིན། །ཞེས་གསུངས་སོ་ཞེས་རིགས་ཆད་ཀྱི་སེམས་ཅན་གསུངས་པ་དགོངས་པ་ཅན་དུ་
བཀྲལ་ཞིང་། འོག་ཏུ་ཡང་། དམ་ཆོས་པདྨ་དཀར་ལ་སོགས། །ཆོས་ཀྱི་དེ་ཉིད་བསྟན་པ་ཡིས། །ཞེས་
སོགས་གསུངས་པ་ལས་ཤེས་པའི་ཕྱིར། །འོ་ན་རྒྱན་སྟུག་པོ་བཀོད་པ་ལས། ས་རྣམས་སྣ་ཚོགས་



མཐའ་དཔྱོད་སྨད་ཆ།
ཁམས་བདེ་བར་གཤེགས་པའི་སྙིང་པོ་དོན་གསུམ་གྱི་སྒོ་ནས་མདོར་བསྟན་པ།
(385)
ཀུན་གཞི་སྟེ། །བདེ་གཤེགས་སྙིང་པོ་དགེ་བའང་དེ། །སྙིང་པོ་དེ་ལ་ཀུན་གཞིའི་སྒྲས། །༧དེ་བཞིན་
གཤེགས་རྣམས་སྟོན་པར་མཛད། །སྙིང་པོ་ཀུན་གཞིར་བསྒྲགས་པ་ཡང་། །བློ་ཞན་རྣམས་ཀྱིས་མི་
ཤེས་སོ། །ཞེས་གསུངས་པ་དང་མི་མཐུན་ནོ་ཞེ་ན། སྐྱོན་མེད་དེ། མདོ་དེའི་དོན་བདེ་བར་གཤེགས་
པའི་སྙིང་པོ་རྟག་དངོས་སྟོན་པའི་མདོ་སྡེ་དྲང་དོན་དུ་འགྲེལ་བ་ན། དགོངས་གཞི་སྟོང་ཉིད་ལ་
དགོངས་ནས་གསུངས་པར་ལང་གཤེགས་ལས་བཤད་ཅིང་། ཀུན་གཞིའི་རྣམ་ཤེས་ཡོད་པར་སྟོན་
པའི་མདོ་ཡང་དགོངས་གཞི་སྟོང་ཉིད་ལ་དགོངས་ནས་གསུངས་པས། མདོ་དེ་གཉིས་ཀྱི་དགོངས་
གཞི་རྣམ་གྲངས་པར་སོང་ཞེས་པའི་དོན་ཡིན་པའི་ཕྱིར། དེས་ན་བདེ་བར་གཤེགས་པའི་སྙིང་པོ་ཀུན་
གཞིའི་རྣམ་ཤེས་སྟོན་པའི་མདོའི་དགོངས་གཞིར་བྱེད་པ་ལ་འབྲེལ་མེད་དོ།། ༈ ཡང་ཀུན་མཁྱེན་
ཇོ་ནང་པར་གྲགས་པ་ཤེས་རབ་རྒྱལ་མཚན་ནི། སེམས་ཅན་ཐམས་ཅད་ཀྱི་རྒྱུད་ལ་བདེ་བར་
གཤེགས་པའི་སྙིང་པོ་མཚན་དང་དཔེ་བྱད་ཀྱིས་སྤྲུས་པ་རྟག་པ་བརྟན་པ་ཐེར་ཟུག་པ་མི་འགྱུར་བའི་
ཆོས་ཅན་གྱི་སངས་རྒྱས་གདོད་མ་ནས་ཡོད་ཅེས་གསུངས། འདི་ལ་དགག་པ་རྒྱས་པར་ནི་རོང་ཊིཀ་
དང་རྣམ་བཤད་དུ་འབྱུང་བ་ལས་ཤེས་པར་བྱ་ཞིང་། མདོར་བསྡུས་བརྗོད་ན། སེམས་ཅན་གྱི་ཁམས་
སྦྱོང་བྱེད་དྲུག་ཅུ་མདོ་ལས་གསུངས་པ་མི་འཐད་པར་ཐལ། སེམས་ཅན་གྱི་རྒྱུད་ལ་དག་པ་གཉིས་
ལྡན་གྱི་ཆོས་སྐུ་ཡོད་པའི་ཕྱིར། རྟགས་ཁས། གཞན་ཡང་ཇི་སྐད་སྨྲས་པ་མི་འཐད་དེ། དེ་ལྟར་ན་
སེམས་ཅན་གྱི་སེམས་ཀྱི་ཆོས་ཉིད་ངོ་བོ་ཉིད་སྐུར་ཁས་ལེན་དགོས་པས་སེམས་ཅན་གྱི་སེམས་ཡེ་
ཤེས་ཆོས་སྐུར་ཐལ་བའི་ཕྱིར་དང༌། སྟོབས་བཅུ་པོ་སེམས་ཅན་གྱི་རྒྱུད་ལ་ཡོད་ན་དྲི་མ་དང་མ་འདྲེས་
པའི་ཡོན་ཏན་དུ་བཤད་པ་དང་། མ་རིག་པ་འཇོམས་པ་ལ་རྡོ་རྗེ་དང་མཚུངས་པར་བཤད་པ་སོགས་
ཀྱིས་གནོད་པའི་ཕྱིར། ༧ཡང་ཆོས་རྗེ་ས་སྐྱ་བས་སྡོམ་པ་གསུམ་གྱི་བསྟན་བཅོས་སུ། འོན་ཀྱང་མདོ་
སྡེ་འགའ་ཞིག་དང་། །ཐེག་པ་ཆེན་པོ་རྒྱུད་བླ་མར། །གོས་ངན་ནང་ན་རིན་ཆེན་ལྟར། །སེམས་ཅན་
}



(336)
ཁམས་བདེ་བར་གཤེགས་པའི་སྙིང་པོ་དོན་གསུམ་གྱི་སྒོ་ནས་མདོར་བསྟན་པ།
མཐའ་དཔྱོད་སྨད་ཆ།
རྣམས་ལ་སངས་རྒྱས་ཀྱི། །སྙིང་པོ་ཡོད་པར་གསུངས་པ་ནི། །དགོངས་པ་ཡིན་པར་ཤེས་པར་བྱ།།
དེ་ཡི་དགོངས་གཞི་སྟོང་ཉིད་ཡོད། །དགོས་པ་སྐྱོན་ལྔ་སྤང་ཕྱིར་གསུངས། །དངོས་ལ་གནོད་བྱེད་ཚད་
མ་ནི། །དེ་འདྲའི་སངས་རྒྱས་ཁམས་ཡོད་ན། མུ་སྟེགས་བདག་དང་མཚུངས་པ་དང་། །བདེན་པའི་
དངོས་པོར་འགྱུར་ཕྱིར་དང་། །ངེས་པའི་དོན་གྱི་མདོ་སྡེ་དང་། །རྣམ་པ་ཀུན་ཏུ་འགལ་ཕྱིར་རོ། །
འདི་དོན་དེ་བཞིན་གཤེགས་པ་ཡི། །སྙིང་པོའི་ལེའུའི་མདོ་སྡེ་ལྟོས། །སློབ་དཔོན་ཟླ་བ་གྲགས་པས་
ཀྱང་༑ ༑དབུ་མ་ལ་ནི་འཇུག་པ་ལས། །བདེ་གཤེགས་སྙིང་པོ་དྲང་དོན་དུ། །གསུངས་པ་དེ་ཡང་ཤེས་
པར་གྱིས། །ཞེས་པ་དང་། ཕྱོགས་བཅུའི་སངས་རྒྱས་ཀྱི་ཞུ་འཕྲིན་ལས། ཁྱེད་ཀྱི་བདེ་གཤེགས་སྙིང་
པོའི་སྒྲ། །ཁ་ཅིག་ངེས་པའི་དོན་དུ་འཆད། །བདག་གིས་དྲང་བའི་དོན་དུ་ནི། །ལུང་དངརིགས་པས་སྒྲུབ་
ཏེ་བཤད། །ཅེས་དང་། མཁས་པ་འཇུག་པའི་སྒོ་ལས། ཕ་དང་མ་ནི་བསད་བྱ་སོགས། །ལས་དང་
ཉོན་མོངས་སོགས་ལ་དགོངས། །དེ་བཞིན་གཤེགས་པའི་སྙིང་པོ་སོགས། །བདག་འཛིན་ཅན་རྣམས་
དྲང་ཕྱིར་ཡིན། །ཞེས་སོགས་འབྱུང་བའི་དགོངས་པ་འཆད་པ་ན། རྗེས་འབྲངས་ཕྱིས་སུ་གྲགས་ཆེ་བ་
ལ་རྟ་ཟི་གཉིས་ལས། རྟ་ནག་པ་ནི་དེ་བཞིན་གཤེགས་པའི་སྙིང་པོའི་མདོ། དཔལ་འཕྲེང་གི་མདོ།
སོར་མོའི་འཕྲེང་བ་ལ་ཕན་པའི་མདོ། མྱ་ངན་འདས་ཆེན་སོགས་མདོ་སྡེ་འགའ་ཞིག་དང་། རྒྱུད་བླ་
མར་གོས་ངན་ནང་ན་གསེར་གྱི་སངས་རྒྱས་ཀྱི་སྐུ་གཟུགས་ཡོད་པ་ལྟར་སེམས་ཅན་རྣམས་ལ་མཚན་
དཔེས་བརྒྱན་པའི་སངས་རྒྱས་ཀྱི་སྙིང་པོ་ཡོད་པར་གསུངས་པ་ཡིན་ཏེ། མདོ་དང པོ་ལས། རིགས་ཀྱི་
བུ་དག་དེ་བཞིན་དུ་སེམས་ཅན་ཐམས་ཅད་ཀྱིས་མངོན་པར་ཞེན་པའི་ཡིད་ལ་བྱེད་པ་ཁྱིམ་ལྟ་བུར་
གྱུར་པའི་འོག་ན་དེ་བཞིན་གཤེགས་པའི་སྙིང་པོ་སྟོབས་དང་མི་འཇིགས་པ་དང་མ་འདྲེས་པ་དང་
སངས་རྒྱས་ཀྱི་ཆོས་ཉིད་ཀྱི་མཛོད་ཀྱི་གཏེར་ཆེན་པོ་ཡོད་ཀྱང་གཟུགས་དང་སྒྲ་དང་དྲི་དང་རོ་དང་
རེག་པ་ལ་ཆགས་པས་སྡུག་བསྔལ་ཞིང་འཁོར་བ་ན་འཁོར་ཏེ། ཆོས་ཀྱི་གཏེར་ཆེན་པོ་དེ་མ་ཐོས་པས་



མཐའ་དཔྱོད་སྨད་ཆ།
ཁམས་བདེ་བར་གཤེགས་པའི་སྙིང་པོ་དོན་གསུམ་གྱི་སྒོ་ནས་མདོར་བསྟན་པ།
(337)
ཐོབ་པར་མ་གྱུར་ཅིང་ཡོངས་སུ་སྦྱང་པའི་ཕྱིར་བརྩོན་པར་ཡང་མི་བྱེད་དོ། །རིགས་ཀྱི་བུ་དག་དེ་
བཞིན་གཤེགས་པ་འཇིག་རྟེན་དུ་བྱུང་སྟེ་བྱང་ཆུབ་སེམས་དཔའི་ནང་དུ་འདི་ལྟ་བུའི་ཆོས་ཀྱི་གཏེར་
ཆེན་པོ་ཡང་དག་པར་རབ་ཏུ་སྟོན་ནོ། །ཞེས་དང༌། མདོ་གཉིས་པ་ལས། རྣམ་པར་དབྱེར་མེད་པ་
བསམ་གྱི་མི་ཁྱབ་པའི་སངས་རྒྱས་ཀྱི་ཆོས་གངྒཱའི་ཀླུང་གི་བྱེ་མ་ལས་འདས་པ་དང་ལྡན་པ་དེ་བཞིན་
གཤེགས་པའི་ཆོས་ཀྱི་སྐུར་བསྟན་པ་སྟེ། ༧བཅོམ་ལྡན་འདས་དེ་བཞིན་གཤེགས་པའི་ཆོས་སྐུ་འདི་
ཉིད་ཉོན་མོངས་པའི་སྦུབས་ལས་མ་གྲོལ་བ་ནི་དེ་བཞིན་གཤེགས་པའི་སྙིང་པོ་ཞེས་བགྱིའོ། ཞེས་
དང་། མདོ་གསུམ་པ་ལས་སངས་རྒྱས་ཐམས་ཅད་ཀྱི་ཤིན་ཏུ་ནན་ཏན་དུ་བཙལ་ཡང་དེ་བཞིན་
གཤེགས་པའི་སྙིང་པོ་འཇིག་པ་མ་རྙེད། མི་འཇིག་པའི་དབྱིངས་སངས་རྒྱས་ཀྱི་དབྱིངས་སེམས་ཅན་
ཐམས་ཅད་ལ་མཚན་དང་དཔེ་བྱད་བཟང་པོ་མཐའ་ཡས་པས་བརྒྱན་པའི་དབྱིངས་ཡོད་དོ། །
ཞེས་དང༌། མདོ་བཞི་པ་ལས། རིགས་ཀྱི་བུ་སངས་རྒྱས་ཀྱི་རང་བཞིན་ནི་འདི་ལྟ་སྟེ། སྟོབས་བཅུ་
དང་མི་འཇིགས་པ་བཞི་དང་སྙིང་རྗེ་ཆེན་པོ་དང་དྲན་པ་ཉེ་བར་བཞག་པ་གསུམ་སྟེ། སེམས་ཅན་
ཐམས་ཅད་ལ་རྣམ་པ་གསུམ་ཡོད་པ་ཡང་ཉོན་མོངས་པ་ཡོངས་སུ་བཅོམ་ན་གདོད་མཐོང་བར་འགྱུར་
རོ༑ ༑ལོག་སྲེད་ཅན་དག་ནི་ལོག་སྲེད་ཡོངས་སུ་བཅོམ་ནས་གདོད་སྟོབས་བཅུ་དང་མི་འཇིགས་པ་
བཞི་དང་སྙིང་རྗེ་ཆེན་པོ་དང་དྲན་པ་ཉེ་བར་བཞག་པ་ཐོབ་པར་འགྱུར་རོ། །དོན་དེ་ལྟ་བུས་ན་ངས་རྟག་
ཏུ་སེམས་ཅན་ཐམས་ཅད་ལ་སངས་རྒྱས་ཀྱི་རང་བཞིན་ཡོད་དོ། །ཞེས་སོགས་གསུངས་ཤིང་། ༧རྒྱུད་
བླ་མར། དེ་བཞིན་རྒྱལ་བས་ཉོན་མོངས་མི་གཙང་པོ་ཆེན་པོར་ལྷུང་གྱུར་རྫོགས་སངས་རིན་པོ་ཆེ།།
སེམས་ཅན་རྣམས་ལ་གཟིགས་ནས་དེ་དག་བྱ་ཕྱིར་ལུས་ཅན་རྣམས་ལ་ཆོས་སྟོན་ཏོ། །ཞེས་དང་།
ཉོན་མོངས་ཀྱིས་བཏུམས་བདེ་གཤེགས་དངོས་པོ་ཉིད། །དུད་འགྲོ་ལ་ཡང་གཟིགས་ནས་དེ་
བཞིན་དེ། །ཞེས་གསུ ངས་པའི་ཕྱིར་མདོ་དང་བྱམས་པའི་ཆོས་སུ་དེ་ལྟར་གསུངས་པ་དྲང་དོན་



(838)
ཁམས་བདེ་བར་གཤེགས་པའི་སྙིང་པོ་དོན་གསུམ་གྱི་སྒོ་ནས་མདོར་བསྟན་པ།
མཐའ་དཔྱོད་སྨད་ཆ།
དགོངས་པ་ཅན་དུ་སྡོམ་གསུམ་གྱི་བསྟན་བཅོས་འདིར་འགྲེལ་བ་ཡིན་ཏེ། དགོངས་གཞི་སྟོང་ཉིད་ལ་
དགོངས་པ་དང་། དགོས་པ་སེམས་ཞུམ་པ་སོགས་སྐྱོན་ལྔ་སྤང་བའི་ཕྱིར་གསུངས་པ་དང་། དངོས་
ལ་གནོད་བྱེད་གྲངས་ཅན་པ་བདག་ཤེས་རིག་གི་སྐྱེས་བུ་ཀུན་ལ་ཁྱབ་པའི་རྟག་པ་རང་གི་སྙིང་ལ་
གནས་པར་འདོད་པ་དང་མཚུངས་པར་འགྱུར་པ་སོགས་སོ། །ངེས་དོན་གྱི་མདོ་སྡེ་དང་འགལ་བ་ནི།
དེ་རྣམས་ལ་ཆོས་ཐམས་ཅད་སྟོང་པ་ཉིད་དུ་གསུངས་པ་དང་འགལ་བའོ། །ཤེས་བྱེད་ཀྱི་ཁུངས་ནི་དེ་
བཞིན་གཤེགས་པའི་སྙིང་པོའི་མདོ་དང་། འཇུག་འགྲེལ་དུ་ལང་ཀར་གཤེགས་པའི་མདོ་དྲངས་ནས་
མཚན་དཔེས་བརྒྱན་པའི་བདེ་གཤེགས་སྙིང་པོ་ཡོད་པར་གསུངས་པ། དྲང་དོན་དུ་བཀྲལ་བ་སོགས་
ཀྱིས་ཤེས་སོ་ཞེས་ཟེར་རོ། །ཤིན་ཏུ་མི་འཐད་དེ། ཁུངས་སུ་དྲངས་པའི་མདོ་ཆེན་བཞིས། སེམས་
ཅན་རྣམས་ལ་མཚན་དཔེས་བརྒྱན་པའི་སངས་རྒྱས་ཀྱི་སྙིང་པོ་ཡོད་པར་མ་བསྟན། རྒྱུད་བླ་མའི་
བསྟན་བཅོས་ཀྱིས་ཀྱང་དེ་ཡོད་པར་མ་བསྟན་པའི་ཕྱིར། རྟགས་དང་པོ་གྲུབ་སྟེ། མདོ་ཚན་དང་
པོས་སེམས་ཅན་ལ་སངས་རྒྱས་ཀྱི་ཆོས་ཀྱི་གཏེར་ལྟ་བུའི་བདེ་གཤེགས་སྙིང་པོ་ཡོད་པར་གསུངས།
མདོ་ཚན་གཉིས་པས་རང་བཞིན་ཆོས་ཀྱི་སྐུ་དྲི་མ་དང་བཅས་པའི་དེ་བཞིན་ཉིད་བདེ་གཤེགས་སྙིང་
པོར་གསུངས། མདོ་ཚན་གསུམ་པས་སེམས་ཅན་ལ་སངས་རྒྱས་ཀྱི་དབྱིངས་ཏེ་དག་རྒྱུ་བདེ་བར་
གཤེགས་པའི་སྙིང་པོ་ཡོད་པར་གསུངས། མདོ་ཚན་བཞི་པས་སེམས་ཅན་ལ་སངས་རྒྱས་ཀྱི་ཡོན་ཏན
་གཏེར་ལྟ་བུའི་བདེ་གཤེགས་སྙིང་པོ་ཡོད་ཀྱང་སྒྲིབ་པས་བསྒྲིབས་ཏེ་དེ་ཉིད་མངོན་སུམ་དུ་མཐོང་
བའི་སྒོ་ནས་སྟོབས་སོགས་ཀྱི་ཡོན་ཏན་མ་ཐོབ། སྒྲིབ་པ་བཅོམ་ན་ཐོབ་པར་འགྱུར་བར་གསུངས་པ་
སོགས་ཡིན་གྱི་ཁྱེད་འདོད་པ་ལྟར་མ་བསྟན་པའི་ཕྱིར་དང་། ༧དེ་བཞིན་གཤེགས་པའི་སྙིང་པོའི་མདོ་
ངེས་དོན་གྱི་མདོ་ཡིན་པའི་ཕྱིར་ཏེ། འཁོར་ལོ་ཐ་མའི་ནང་ན་ངེས་དོན་གྱི་མདོ་གཅིག་ཡོད་པའི་ཕྱིར་
དང༌༑ སྙིང་པོའི་མདོ་དེས་ངེས་དོན་ཟབ་མོ་བདེ་གཤེགས་སྙིང་པོ་དངོས་བསྟན་བསྟན་བྱའི་གཙོ་བོར་



མཐའ་དཔྱོད་སྨད་ཆ།
ཁམས་བདེ་བར་གཤེགས་པའི་སྙིང་པོ་དོན་གསུམ་གྱི་སྒོ་ནས་མདོར་བསྟན་བ།
(339)
བྱེད་པའི་ཕྱིར། ཕྱི་མ་གྲུབ་སྟེ། དེ་མ་ཡིན་ན་བདེ་གཤེགས་སྙིང་པོ་དངོས་བསྟན་བསྟན་བྱའི་གཙོ་བོར་
བྱས་ནས་སྟོན་པའི་མདོའི་མཚན་གཞི་མི་རྙེད་པའི་ཕྱིར། གཞན་ཡང་དེ་བཞིན་གཤེགས་པའི་སྙིང་
པོའི་མདོས་སེམས་ཅན་ལ་མཚན་དཔེས་བརྒྱན་པའི་སྙིང་པོ་ཡོད་པར་མ་བསྟན་པར་ཐལ། དེ་ཡོད་པ་
སྙིང་པོའི་མདོའི་དགོངས་པ་མ་ཡིན་པའི་ཕྱིར་ཏེ། འདི་དོན་དེ་བཞིན་གཤེགས་པ་ཡི། །སྙིང་པོའི་
ལེའུའི་མདོ་སྡེ་ལྟོས། །ཞེས་གསུངས་པའི་དོན་བཤད་པ་དྲན་པར་འོས་པའི་ཕྱིར། རྩ་རྟགས་གཉིས་
པ་རྒྱུ ད་བླ་རྩ་འགྲེལ་དུ་སེམས་ཅན་ཡོན་ཏན་རྫོགས་ཀྱི་སངས་རྒྱས་མེད་པའི་ཕྱོགས་བཤད་པ་མ་
གཏོགས་ཡོད་པར་བཤད་པ་གཅིག་ཀྱང་མེད་པའི་ཕྱིར་དང་། མདོ་ཁ་ཅིག་ལས་དེ་ལྟར་གསུངས་པ་
དེ་དགོངས་པ་ཅན་དུ་གསུངས་པར་རྒྱུད་བླས་ཞར་བྱུང་དུ་འགྲེལ་པའི་ཕྱིར་དང་། ཐེག་ཆེན་ཐུན་མོང་
མ་ཡིན་པའི་བསྟན་བཅོས་ནང་ཕན་ཚུན་གཅིག་གིས་གཅིག་འགོག་ན་མ་གཏོགས་དགོངས་པ་ཅན་དུ་
འགྲེལ་བ་མི་འོངས་པའི་ཕྱིར། རྟགས་དང་པོ་དེར་ཐལ། དེ་བཞིན་རྒྱལ་བས་ཉོན་མོངས་མི་གཙང་
ཆེན་པོར་ལྷུང་གྱུར་རྫོགས་སངས་རིན་པོ་ཆེ། །ཞེས་པའི་རྫོགས་སངས་རིན་པོ་ཆེ་དེ་དང་། ཉོན་མོངས་
ཀྱིས་བཏུམས་བདེ་གཤེགས་དངོས་པོ་ཉིད་། ཅེས་པའི་བདེ་གཤེགས་དངོས་པོ་དེ་སངས་རྒྱས་དངོས་
ལ་བྱེད་མི་རིགས་པའི་ཕྱིར་ཏེ། དྲི་མེད་གཞན་དང་བསལ་མེད་ཆོས་ཉིད་ཀྱང་། །ཞེས་པའི་བཞག་
མེད་བསལ་མེད་ཀྱི་ཆོས་ཉིད་དང་། རིགས་ཁམས་སྦྲང་རྩི་དང་འདྲ་འདི་གཟིགས་ནས། །ཞེས་པའི་
རིགས་ཁམས་དེ་སངས་རྒྱས་དངོས་ལ་བྱེད་མི་རིགས་པའི་ཕྱིར། གཞན་ཡང་སེམས་ཅན་ལ་རང་
བཞིན་གནས་རིགས་ཡོད་པར་གསུངས་པ་དེ་དགོངས་གཞི་དགོས་པ་དངོས་ལ་གནོད་བྱེད་གསུམ་གྱི་
སྒོ་ནས་དྲང་དོན་དུ་འཆད་རིགས་པར་ཐལ། གོས་ཧྲུལ་གྱི་ནང་ན་རྒྱལ་བའི་སྐུ་བཞུགས་པ་དཔེར་བྱས་
ནས་སེམས་ཅན་ལ་སངས་རྒྱས་ཀྱི་ཁམས་ཡོད་པར་གསུངས་པ་དེ་དེ་ལྟར་འགྲེལ་རིགས་པ་གང་ཞིག་
གོས་ཧྲུལ་གྱི་ནང་ན་དེ་བཞིན་གཤེགས་པའི་སྐུ་བཞུགས་པའི་དཔེས་བསྟན་པ་ནི་རང་བཞིན་གནས་



(340)
ཁམས་བདེ་བར་གཤེགས་པའི་སྙིང་པོ་དོན་གསུམ་གྱི་སྒོ་ནས་མདོར་བསྟན་པ།
མཐའ་དཔྱོད་སྨད་ཆ།
རིགས་ངོ་བོར་ཉིད་ཀྱི་སྐུར་གནས་འགྱུར་བའི་ནུས་པ་ལ་བཤད་པའི་ཕྱིར། གཞན་ཡང་རྒྱུད་བླ་མར་
སེམས་ཅན་ལ་རྟག་བརྟན་ཞི་བ་གཡུང་དྲུང་གི་ངོ་བོ་གྱུར་པའི་མཚན་དཔེས་སྤྲས་པའི། འདི་དགོས་མིན་
བརྟག །སྙིང་པོ་ཡོད་པར་གསུངས་པ་དེ་སྡོམ་གསུམ་གྱི་བསྟན་བཅོས་སུ་དགོངས་པ་ཅན་དུ་འགྲེལ་
རིགས་པར་ཐལ། ཁྱེད་ཀྱིས་གོང་དུ་སྨྲས་པ་བཞིན་འཐད་པའི་ཕྱིར། འདོད་ན། རྒྱུད་བླ་མར་སེམས་
ཅན་ལ་དྲི་མ་མེད་པའི་བྱང་ཆུ བ་ཡོད་པར་བཤད་པར་ཐལ་ལོ། །གཞན་ཡང་རྒྱུ ད་བླ་མར་བདེ་
གཤེགས་སྙིང་པོ་འཆད་པ་ན་དཔེ་དགུ་དོན་དགུའི་སྒོ་ནས་བཤད་པ་དོན་མེད་པར་ཐལ། པདྨའི་ཁོང་
ན་དེ་བཞིན་གཤེགས་པ་བཞུགས་པ་སོགས་དཔེ་དགུས་མཚོན་པའི་སེམས་ཅན་གྱི་རྒྱུད་ཀྱི་བདེ་
གཤེགས་སྙིང་པོ་མེད་པའི་ཕྱིར་ཏེ། གོས་ཧྲུལ་གྱི་ནང་ན་རྒྱལ་བའི་སྐུ་བཞུགས་པའི་དཔེས་མཚོན་པའི་
སེམས་ཅན་གྱི་རྒྱུད་ཀྱི་བདེ་གཤེགས་སྙིང་པོ་མེད་པ་གང་ཞིག་སྡོམ་གསུམ་གྱི་བསྟན་བཅོས་སུ་གོས་
ངན་ནང་ན་རིན་ཆེན་ལྟར། ཞེས་གསུངས་པས་རྒྱུད་བླ་མའི་དཔེ་དགུ་ཆར་མཚོན་དགོས་ཤིང་ཁས་
ཀྱང་བླངས་པའི་ཕྱིར། ཟི་ལུང་བ་ནི། འོན་ཀྱང་མདོ་སྡེ་འགའ་ཞིག་ཏུ། གོས་ཧྲུལ་ནང་ན་རིན་ཆེན་
ལྟར༑ ༑སེམས་ཅན་རྣམས་ལ་སངས་རྒྱུས་ཀྱི། །སྙིང་པོ་ཡོད་པར་གསུངས་པ་ནི། །ཐེག་པ་ཆེན་པོ་རྒྱུད་
བླ་མར། །དགོངས་པ་ཅན་དུ་བཤད་ཅེས་བྱ། །དེ་ཡི་དགོངས་གཞི་སྟོང་ཉིད་ཡིན། །དགོས་པ་སྐྱོན་ལྔ་
སྤོང་ཕྱིར་གསུངས། །ཞེས་གཞུང་བཅོས་ནས་མདོ་སྡེ་འགའ་ཞིག་ཏུ་སེམས་ཅན་རྣམས་ལ་སྟོབས་
སོགས་ཡོན་ཏན་རྣམས་དང་དབྱེར་མེད་པའི་བདེ་གཤེགས་སྙིང་པོ་ཡོད་པར་གསུངས་པ་དེ་རྒྱུད་བླ་
མས་དྲང་དོན་དུ་འགྲེལ་ཞེས་པའི་དོན་དུ་འཆད། དེ་ཡང་བསྟན་བཅོས་སུ། ལ་ལ་བདེ་གཤེགས་སྙིང་
པོ་སྒྲ། །ཆོས་ཀྱི་དབྱིངས་ལ་མི་ཟེར་བར། །སེམས་ཅན་ཁོ་ནའི་ཁམས་ལ་འདོད། །སེམས་ཅན་
ཁམས་དེ་བརྟགས་པར་བྱ། །ཞེས་དང་། གལ་ཏེ་བེམ་པོའི་ཆོས་ཀྱི་དབྱིངས། །བདེ་གཤེགས་སྙིང་པོ་
མ་ཡིན་ཡང་། །སེམས་ཅན་རྣམས་ཀྱི་ཆོས་ཀྱི་དབྱིངས། །བདེ་གཤེགས་སྙིང་པོ་ཡིན་སྙམ་ན། །



མཐའ་དཔྱོད་སྨད་ཆ།
ཁམས་བདེ་བར་གཤེགས་བའི་སྙིང་པོ་དོན་གསུམ་གྱི་སྒོ་ནས་མདོར་བསྟན་པ།
(341)
མ་ཡིན་ཆོས་ཀྱི་དབྱིངས་ལ་ནི། །དབྱེ་བ་མེད་པར་རྒྱལ་པོས་གསུངས། །རིགས་པས་ཀྱང་ནི་འདི་གྲུབ་
བོ༑ །དེས་ན་དེ་བཞིན་གཤེགས་པ་ཡི། །སྙིང་པོ་སྤྲོས་བྲལ་ཡིན་པའི་ཕྱིར། །སེམས་ཅན་རྣམས་ལ་
སངས་རྒྱས་དང༌། །འཁོར་བ་གཉིས་ཀ་འབྱུང་བ་འཐད། །འཕགས་པ་ཀླུ་སྒྲུབ་སྐྱོབ་ཉིད་ཀྱིས།།
གང་ལ་སྟོང་པ་ཉིད་རུང་བ། །དེ་ལ་ཐམས་ཅད་རུང་བ་ཡིན། །གང་ལ་སྟོང་ཉིད་མི་རུང་བ། །དེ་ལ་
ཐམས་ཅད་རུང་མ་ཡིན། །ཞེས་གསུངས་པའང་དོན་འདི་ཡིན། །ཐེག་པ་ཆེན་པོའི་རྒྱུད་བླ་མར།།
བདེ་གཤེས་ཁམས་ཀྱི་སྒྲུབ་བྱེད་ནི། །གལ་ཏེ་བདེ་གཤེགས་ཁམས་མེད་ན། །སྡུག་ལ་སྐྱོ་བར་མི་
འགྱུར་ཞིང་། །མྱ་ངན་འདས་ལ་འདོད་པ་དང༌། །དོན་གཉེར་སྨོན་པའང་མེད་པར་འགྱུར་། །
ཞེས་གསུངས་པ་ཡང་དེ་ཉིད་དོ། །ཞེས་སོགས་འབྱུང་བ་རྣམས་ཀྱིས་རིགས་དང་ཆོས་དབྱིངས་གཉིས་
ཀ་བདེ་གཤེགས་སྙིང་པོ་ཡིན་པ་དངོས་སུ་བཀག་ནས། ཤུགས་ལ་ཆོས་སྐུ་ཁོ་ན་སྙིང་པོར་བསྟན་པས་
ས་བོན་སེམས་ཅན་གྱི་སེམས་ཀྱི་ཆོས་ཉིད་བདེ་གཤེགས་སྙིང་པོར་མི་བཞེད་ཅིང་། ཆོས་ཉིད་དེ་བདེ་
གཤེགས་སྙིང་པོ་ཡིན་ན་ཉེས་པ་སྐྱོན་ལྔ་སྤོང་བའི་དགོས་པ་དེ་མི་འགྲུབ་པ་ཡིན་ནོ་ཞེས་བཤད་པའི་
ཕྱིར་རོ་ཞེས་ཟེར། དམ་བཅའ་དང་པོ་མི་འཐད་དེ། རྒྱུད་བླ་མས་རང་གི་བཤད་བྱ་རྩ་བའི་མདོར་
གསུངས་པའི་རྡོ་རྗེ་ལྟ་བུའི་དོན་བདུན་བསྟན་བྱའི་གཙོ་བོར་བྱས་ནས་འཆད་པ་མ་གཏོགས། མདོ་ཁ་
ཅིག་ལས་སེམས་ཅན་གྱི་རྒྱུ ད་ལ་ཆོས་སྐུ ་ཡོད་པར་གསུ ངས་པ་དྲང་དོན་དུ ་གཙོ་བོར་གཏན་ལ་
འབེབས་པ་དེ་ཙམ་དགོས་པ་ཆུང་བའི་ཕྱིར་དང༌། སེམས་ཅན་གྱི་ལུས་ཀྱི་ནང་ན་བདེ་བར་གཤེགས་
པའི་སྙིང་པོ་མཚན་སུམ་ཅུ་རྩ་གཉིས་ཀྱིས་བརྒྱན་པ་ཡོད་པར་སྟོན་པའི་མདོ་ནི་སྟོན་པ་རང་ཉིད་ཀྱིས་
ལང་ཀར་གཤེགས་པའི་མདོར་དྲང་དོན་དུ་བཀྲལ་ཟིན་པའི་ཕྱིར་དང༌། འཁོར་ལོ་ཐ་མར་སེམས་
ཅན་གྱི་སེམས་བདེན་པར་གྲུབ་པས་སྟོང་པའི་བདེ་གཤེགས་སྙིང་པོ་མ་བསྟན་པར་སྙིང་པོ་ཆོས་སྐུ་
བསྟན་ན། གསུངས་ནས་ཡང་འདིར་རྒྱལ་རྣམས་སེམས་ཅན་ལ། །ཞེས་དང་། སླར་ཡང་བླ་མའི་རྒྱུད་



(342)
དེའི་སྒྲུབ་བྱེད་རྒྱས་པར་འཆད་པ་ལ། རྣམ་གཞག་རྣམ་པ་བཅུ་བཤད་པ།
མཐའ་དཔྱོད་སྨད་ཆ།
འདིར་ནི། ཞེས་ཡང་སྒྲ་སྨོས་པ་ལ་དགོས་ནུས་མེད་པར་འགྱུར་བའི་ཕྱིར། དམ་བཅའ་གཉིས་པ་ཡང་
མི་འཐད་དེ། ཁྱེད་རང་གི་དྲངས་པའི་བསྟན་བཅོས་ཀྱི་ཚིག་ཟིན་ལ། ཆོས་དབྱིངས་ལ་བདེ་གཤེགས་
སྙིང་པོ་ཡིན་མིན་གཉིས་མེད་པར་གསུངས་པ་བསམ་པར་བྱ་དགོས་པ་དང་། བདེ་གཤེགས་སྙིང་པོ་
ཉིད་སྤྲོས་བྲལ་གྱི་སྟེང་ནས་འཇོག་པས་སེམས་ཅན་ལ་སངས་རྒྱས་དང་འཁོར་བ་གཉིས་ཀ་འབྱུང་བ་
འཐད་པར་གསུངས་པ་ལས་ན་སེམས་ཅན་གྱི་རྒྱུད་ཀྱི་བདེ་གཤེགས་སྙིང་པོ་ལ་སྦྱར་ན་མ་གཏོགས་
ཆོས་སྐུ་སྤྲོས་བྲལ་གྱི་སྟེང་ནས་བཞག་པས་སེམས་ཅན་ལ་སངས་རྒྱུས་དང་འཁོར་བ་གཉིས་ཀ་འབྱུང་
བ་འབྲེལ་མེད་པའི་ཕྱིར་དང་། རྒྱུད་བླ་མའི་ལུང་དྲངས་པ་ཡང་སེམས་ཅན་གྱི་རྒྱུད་ལ་བདེ་བར་
གཤེགས་པའི་ཁམས་སྙིང་པོ་ཡོད་པ་དང་འབྱོར་བའི་ཕྱིར་དང་། སེམས་ཅན་གྱི་རྒྱུད་ལ་ཆོས་སྐུའི་
དག་རྒྱུ་དྲི་མ་དང་བཅས་པའི་བདེ་གཤེགས་སྙིང་པོ་བསྟན་པས་སྐྱོན་ལྔ་སྤོང་བའི་དགོས་པ་མི་འགྲུབ་
པ་དེའི་རྒྱུད་ལ་ཆོས་སྐུ་ཡོད་པར་བསྟན་པས་སྐྱོན་ལྔ་སྤོང་བའི་དགོས་པ་གྲུབ་པ་གོ་བ་ཤིན་ཏུཆུང་བའི་
ཕྱིར༑ འོན་ཏེ་དེ་བཞིན་གཤེགས་པའི་སྙིང་པོའི་མདོས་སེམས་ཅན་གྱི་རྒྱུད་ལ་བདེ་བར་གཤེགས་པའི་
སྙིང་པོ་རྟག་བརྟན་དངོས་པོ་མཚན་སུམ་ཅུ་རྩ་གཉིས་ཀྱིས་བརྒྱན་པ་ཡོད་པར་མ་བརྟེན་ན་དེ་ལྟར་སྟོན་
པའི་མདོའི་མཚན་གཞི་གང་ཡིན་ཞེ་ན་ལང་གཤེགས་སུ་བཅོམ་ལྡན་འདས་ཀྱིས་མདོ་བརྗོད་པ།།
ཞེས་པ་ཙམ་ལས་མ་བྱུང་ཞིང་གསུང་རབ་གཞན་གྱིས་ངོས་འཛིན་མཛད་པའི་ཁུངས་མ་མཐོང་བས་
རྩོད་དཔྱད་པར་བྱ་ལ། དྲང་དོན་དུ་འགྲེལ་ཚུལ་ནི་དགོངས་གཞི་སྟོང་པ་ཉིད་ལ་དགོངས་པ་དང༌།
དགོས་པ་བདག་མེད་པར་འཇིགས་པའི་ཉན་རང་གི་རིགས་ཅན་དང་མུ་སྟེགས་བྱེད་དང་སྔོན་དེའི་ལྟ་
བ་ལ་གོམས་པ་རྣམས་དྲང་བའི་ཆེད་དུ་དང༌། སྒྲས་ཟིན་དངོས་ལ་གནོད་བྱེད་མུ་སྟེགས་བྱེད་ཀྱིས་
བདག་ཁས་ལེན་པ་དང་ཁྱད་པར་མེད་པར་བསྟན་པའི་སྒོ་ནས་སོ།།
༈ གཉིས་པ་ངོ་བོ་རྒྱུ་འབྲས་ཞེས་སོགས་ཀྱིས་སྒྲུབ་བྱེད་རྒྱས་པར་བཤད་པ་གྲུབ་སྟེ། ངོ་བོ་རྒྱུ་



མཐའ་དཔྱོད་སྨད་ཆ།
དེའི་སྒྲུབ་བྱེད་རྒྱས་པར་འཆད་པ་ལ། རྣམ་གཞག་རྣམ་པ་བཅུ་བཤད་པ།
(343)
འབྲས་ལས་ལྡན་འཇུག་པ་དང་། གནས་སྐབས་དེ་བཞིན་ཀུན་ཏུ་འགྲོ་བའི་དོན། །རྟག་ཏུ་མི་འགྱུར་
ཡོན་ཏན་དབྱེར་མེད་ནི། །དོན་དམ་དབྱིངས་ཀྱིས་དགོངས་དོན་ཡིན་ཞེས་བྱ། །ཞེས་པ་ནས། རྣམ་
གཞག་རྣམ་པ་བཅུ་ཞེས་བརྗོད། །ཅེས་པའི་བར་གྱིས། ཁམས་རང་བཞིན་གྱིས་རྣམ་པར་དག་པ་རྣམ་
གཞག་བཅུས་འགྲུབ་པ་དེ་འཆད། ། ཉོན་མོངས་སྦུབས་ནང་གནས་པ་དེ། །ཞེས་པ་ནས། སྤྲུལ་པ་
གསེར་གྱི་གཟུགས་ལྟ་བུ། །ཞེས་པའི་བར་གྱིས། ཁམས་གློ་བུར་གྱི་དྲི་མས་སྒྲིབ་པ་དཔེ་དགུས་
བསྒྲུབ་པ་དེ་འཆད། ། རང་བྱུང་རྣམས་ཀྱི་དོན་དམ་དེ། །ཞེས་པ་ཤློ་ཀ་གཅིག་གིས་ཁམས་རྟོགས་
བྱེད་ཀྱི་ཡུལ་ཅན་དེ་འཆད། ། འདི་ལ་བསལ་བྱ་ཅི་ཡང་མེད། །ཅེས་སོགས་ཤོ་ལོ་ཀ་གཉིས་ཀྱིས་
ཁམས་བདེ་བར་གཤེགས་པའི་སྙིང་པོའི་ངོ་བོ་དེ་འཆད་པའི་ཕྱིར། ༈ རྟགས་སྔ་མ་གྲུབ་སྟེ། རྐང་པ་
དང་པོ་བཞིས་ངོ་བོའི་དོན་དང་། རྒྱུའི་དོན་དང་། འབྲས་བུའི་དོན་དང་། ལས་ཀྱི་དོན་དང་། ལྡན་པའི་
དོན་དང་། འཇུག་པའི་དོན་དང་། གནས་སྐབས་ཀྱི་རབ་ཏུ་དབྱེ་བའི་དོན་དང་། ཀུན་ཏུ་འགྲོ་བའི་
དོན་དང༌། མི་འགྱུར་བའི་དོན་དང། ཡོན་ཏན་དབྱེར་མེད་པའི་དོན་ཏེ་རྣམ་གཞག་རྣམ་པ་བཅུ་སྡོམ་དུ་
བསྡུས་ནས་བསྟན། རིན་ཆེན་ནམ་མཁའ་ཆུ་དག་བཞིན། །ཞེས་པ་ནས། ཉི་མ་ལྟ་བར་མི་ནུས་
བཞིན། །ཞེས་པའི་བར་གྱིས་དེ་ཉིད་རྒྱས་པར་འཆད། དེ་ལྟར་རྒྱས་པའི་སྙིང་པོ་འདི། །ཞེས་པ་རྐང་
པ་གཉིས་ཀྱིས་སྔ་མ་རྣམས་ཀྱི་དོན་བསྡུས་ནས་འཆད་པའི་ཕྱིར། གཉིས་པ་གྲུབ་སྟེ། གང་ཡིན་དེ་དག་
ཐུབ་པའི་རྗེས་སྐྱེས་སྲས། །ཞེས་པ་ཡན་གྱིས་ངོ་བོའི་དོན་དང་རྒྱུའི་དོན་དེ་འཆད། གཙང་བདག་བདེ་
དང་རྟག་ཉིད་ཀྱི། །ཡོན་ཏན་ཕ་རོལ་ཕྱིན་པ་འབྲས། །སྡུག་བསྔལ་ཡིད་འབྱུང་ཞི་ཐོབ་པར། །འདུན་
དང་སྨོན་པའི་ལས་ཅན་ནོ། །ཞེས་པ་ནས་རིགས་མེད་དག་ལ་མེད་ཕྱིར་རོ། །ཞེས་པའི་བར་གྱིས་
འབྲས་བུའི་དོན་དང་ལས་ཀྱི་དོན་དེ་འཆད། རྒྱ་མཚོ་ཆེ་བཞིན་དཔག་མེད་པའི། །ཞེས་པ་ནས། སྣང་
དང་དྲོད་མདོག་ཆོས་མཚུངས་ཅན། །ཞེས་པའི་བར་གྱིས་ལྡན་པའི་དོན་དེ་འཆད། སོ་སོ་སྐྱེ་འཕགས་



(344)
དེའི་སྒྲུབ་བྱེད་རྒྱས་པར་འཆད་པ་ལ། རྣམ་བཞག་རྣམ་པ་བཅུ་བཤད་པ།
མཐའ་དཔྱོད་སྨད་ཆ།
རྫོགས་སངས་ཀྱི། །ཞེས་སོགས་ཤོ་ལོ་ཀ་གཉིས་ཀྱིས་མཇུག་གི་དོན་དེ་འཆད། མ་དག་མ་དག་དག་པ་
དང་༑ ༑ཞེས་སོགས་གློ་ཀ་གཉིས་ཀྱིས་གནས་སྐབས་ཀྱི་དོན་དེ་འཆད་དེ། ཇི་ལྟར་རྟོག་མེད་བདག་ཉིད་
ཅན་༑ ༑ཞེས་སོགས་བློ་ཀ་གཉིས་ཀྱིས་ཀུན་ཏུ་འགྲོ་བའི་དོན་དེ་འཆད། ཉེས་པ་གློ་བུར་དང་ལྡན་
དང༌། །ཞེས་པ་ནས། འཇིག་མེད་དོན་ནི་གཡུང་དྲུང་ཉིད། ཅེས་པའི་བར་གྱིས་མི་འགྱུར་བའི་དོན་དེ་
འཆད། །གང་ཕྱིར་དེ་ནི་ཆོས་སྐུ་དེ་ནི་དེ་བཞིན་གཤེགས། །ཞེས་པ་ནས། ཉི་མ་ལྟ་བར་མི་ནུས་
བཞིན། །ཞེས་པའི་བར་གྱི་ཡོན་ཏན་དབྱེར་མེད་པའི་དོན་དེ་འཆད་པའི་ཕྱིར། དང་པོ་གྲུབ་སྟེ།
རིན་ཆེན་ནམ་མཁའ་ཆུ་དག་བཞིན། །རྟག་ཏུ་རང་བཞིན་ཉོན་མོངས་མེད། །ཆོས་མོས་ལྷག་པའི་ཤེས་
རབ་དང༌། །ཏིང་འཛིན་སྙིང་རྗེ་ལས་བྱུང་བ། །མཐུ་དང་གཞན་དུ་མི་འགྱུར་དང་། །བརླན་པའི་ངོ་བོའི་
རང་བཞིན་ཕྱིར། །འདི་དག་ནོར་བུ་རིན་ཆེན་མཁའ། །ཆུ་ཡི་ཡོན་ཏན་ཆོས་མཐུན་ཉིད། །ཅེས་
པའི་དེ་བཞིན་གཤེགས་པའི་སྙིང་པོའི་ངོ་བོ་ལ་ཆོས་སྐུ་དང་དེ་བཞིན་ཉིད་དང་རིགས་གསུམ་གསུངས་
པ་ཡིན་ནམ་བརྟག་ཆོས་སྐུ་དེ་བཞིན་ཉིད་རིགས་གསུམ་དུ་ཕྱེ་བ། རིམ་པ་བཞིན་དོན་འགྲུབ་པའི་མཐུ་
དང་ལྡན་པས་ནོར་བུ་དང་། གཞན་དུ་མི་འགྱུར་བས་ནམ་མཁའ་དང་། སྙིང་བརྩེ་བས་བརླན་པའི་ངོ་
བོའི་ལ་རང་བཞིན་ཡིན་པའི་ཆུ་དང་ཆོས་མཚུངས་པ་དང་། རྒྱུ་མོས་པ་ཤེས་རབ། ཏིང་ངེ་འཛིན་སྙིང་
རྗེ་ཆེན་པོ་སྟེ་བཞི་བསྟན། ཆོས་ལ་ཁོང་ཁྲོ་བདག་ལྟ་དང་། །འཁོར་བའི་སྡུག་བསྔལ་གྱིས་འཇིགས་
དང་༑ ༑སེམས་ཅན་དོན་ལ་ལྟོས་མེད་ཉིད། །ཅེས་པས་སྙིང་པོ་མཐོང་བ་ལ་གེགས་བྱེད་ཀྱི་དྲི་མ་དེ་
བསྟན། འདོད་ཆེན་མུ་སྟེགས་ཉན་ཐོས་དང༌། །རང་བྱུང་རྣམས་ཀྱི་སྒྲིབ་རྣམ་བཞི། །ཞེས་པས་དྲི་མ་
བཞི་གང་ལ་ལྡན་པའི་གང་ཟག་དེ་བསྟན། དག་རྒྱུ་ལྷག་པར་མོས་པ་ལ། །སོགས་པའི་ཆོས་ནི་རྣམ་པ་
བཞི༑ ༑ཞེས་པས་སྒྲིབ་པ་བཞིའི་གཉེན་པོ་དེ་བསྟན། ཐེག་མཆོག་ལ་མོས་ས་བོན་ཤེས་རབ་ནི།།
སངས་རྒྱས་ཆོས་བསྐྱེད་མ་དང་བསམ་གཏན་གྱི། །བདེ་བའི་མངལ་གནས་སྙིང་རྗེའི་མ་མ་ཅན།



མཐའ་དཔྱོད་སྨད་ཆ།
ཁམས་གློ་བུར་གྱི་དྲི་མས་སྒྲིབ་པ་དཔེ་དགུས་སྒྲུབ་པ།
(345)
གང་ཡིན་དེ་དག་ཐུབ་པའི་རྗེས་སྐྱེས་སྲས། །ཞེས་པས། མོས་པ་ལ་སོགས་རྒྱུ་བཞི་པོ་དེ་དག་དང་
ལྡན་ན་ཐུབ་པ་ཆོས་ཀྱི་རྒྱལ་པོའི་སྲས་སུ་གྱུར་ཞེས་བསྟན་པའི་ཕྱིར། འགྲེལ་པར། ཆོས་ལ་ཁོང་ཁྲོ་
བའི་འདོད་ཆེན་པ་གཉིས་དང་། བདག་ལྟ་ཅན་གྱི་གང་ཟག་ལ་གསུམ་དུ་ཕྱེ་བའི་དོན་བཤད་དུ་ཡོད་དེ།
གྲུབ་མཐས་བློ་མ་སྒྱུར་བའི་ལོག་སྲེད་ཅན་དང༌། ཐེག་པ་ཆེན་པོ་ཆོས་ལ་སྐུར་པ་འདེབས་པའི་གནས་
མ་བུ་པའི་སྡེ་པ་གཉིས་འདོད་ཆེན་པར་འཇོག །བཤད་པ་ལྟར་གྱི་མུ་སྟེགས་བྱེད་དང་། སྟོང་ཉིད་
བདེན་གྲུབ་དུ་ལྟ་བའི་སེམས་ཙམ་པ་དང་
། ཐེག་པ་ཆེན་པོའི་ཆོས་ལ་སྐུར་པ་མི་འདེབས་པའི་གནས་
མ་བུ་པའི་སྡེ་པ་གསུམ་བདག་ཏུ་ལྟ་བ་ཅན་དུ་འཇོག་པའི་ཕྱིར། རྩ་རྟགས་གཉིས་པ་གྲུབ་སྟེ། རྐང་པ་
དང་པོ་བཞིའི་མོས་པ་ལ་སོགས་པས་ཁམས་སྦྱངས་པའི་འབྲས་བུ་བཞི་དང༌། སྙིང་པོའི་བྱེད་ལས་
མདོ་ཙམ་དུ་བསྟན། འདི་དག་འབྲས་ནི་མདོར་བསྡུས་ན། །ཆོས་ཀྱི་སྐུ་ལ་ཕྱིན་ཅི་ལོག །རྣམ་པ་བཞི་
ལས་ཟློག་པ་ཡི། །གཉེན་པོའི་རབ་ཏུ་ཕྱེ་བ་ཉིད། །དེ་ནི་རང་བཞིན་དག་ཕྱིར་དང་། །བག་ཆགས་
སྤངས་ཕྱིར་གཙང་བ་ཡིན། །བདག་དང་བདག་མེད་སྤྲོས་པ་དག །ཉེ་བར་ཞི་བས་དམ་པའི་བདག།
ཡིད་ཀྱི་རང་བཞིན་ཕུང་པོ་དང་། །དེའི་རྒྱུ་ལོག་ཕྱིར་བདེ་བ་ཉིད། འཁོར་བ་དང་ནི་མྱ་ངན་འདས།།
མཉམ་པ་ཉིད་དུ་རྟོགས་ཕྱིར་རྟག །བདག་སྲིད་མ་ལུས་ཤེས་རབ་ཀྱིས་བཅད་དེ། །སེམས་ཅན་སྲིད་
ཕྱིར་རྩེ་ལྡན་ཞི་ཐོབ་མིན། །དེ་ལྟར་བློ་རྩེ་བྱང་ཆུབ་ཐབས་བརྟེན་ནས། །འཕགས་པ་འཁོར་བའམ་མྱ་
ངན་འདས་མི་འགྱུར། །ཞེས་པས་འབྲས་བུའི་དོན་དེ་རྒྱས་པར་འཆད། གལ་ཏེ་སངས་རྒྱས་ཁམས་
མེད་ན། །སྡུག་ལ་སྐྱོ་བར་མི་འགྱུར་ཞིང༌། །མྱ་ངན་འདས་ལ་འདོད་པ་དང༌། དོན་གཉེར་སྨོན་པའང་
མེད་པར་འགྱུར། །སྲེད་དང་མྱ་ངན་འདས་ལ་དེའི། །སྡུག་བདེའི་སྐྱོན་ཡོན་མཐོང་བ་དེའི། །རིགས་
ཡོད་ལས་ཡིན་གང་ཕྱིར་དེ། །རིགས་མེད་དག་ལ་མེད་ཕྱིར་རོ། །ཞེས་པས་ལས་ཀྱི་དོན་དེ་རྒྱས་པར་
འཆད་པའི་ཕྱིར། འདིའི་རྟགས་གཉིས་པ་གྲུབ་སྟེ། འབྲས་བུ་བཞི་པོ་དེ་ཆོས་སྐུ་ལ་ཕྱིན་ཅི་ལོག་བཞི་



(36)
ཁམས་གློ་བུར་གྱི་དྲི་མས་སྒྲིབ་པ་དཔེ་དགུས་སྒྲུབ་པ།
མཐའ་དཔྱོད་སྨད་ཚོ།
ལས་ཟློག་པའི་གཉེན་པོ་བཞིའི་རབ་ཏུ་ཕྱེ་བ་ཡིན་པ་དང༌། ཆོས་ཀྱི་སྐུ་དེ་ཡང་མ་རིག་བག་ཆགས་ཀྱི་
ས་སྤངས་པས་གཙང་བའི་ཕ་རོལ་ཏུ་ཕྱིན་པ་དང༌། བདག་དང་བདག་མེད་པའི་སྤྲོས་པ་ཞི་བས་
བདག་དམ་པའི་ཕ་རོལ་ཏུ་ཕྱིན་པ་དང་། ཡིད་ཀྱི་རང་བཞིན་གྱི་ཕུང་པོ་དང་དེའི་རྒྱུ་སྤངས་པས་བདེ་བ་
དམ་པའི་ཕ་རོལ་ཏུ་ཕྱིན་པ་དང་། འཁོར་འདས་རང་བཞིན་གྱིས་སྟོང་པར་མཉམ་པ་ཉིད་དུ་རྟོགས་
པས་རྟག་པ་དམ་པའི་ཕ་རོལ་ཏུ་ཕྱིན་ཞེས་བསྟན་ཅིང་། སྤྱིར་ཐེག་ཆེན་པ་གནས་ལུགས་རྟོགས་པའི་
ཤེས་རབ་དང་། བྱང་ཆུབ་ཀྱི་སེམས་ལ་བརྟེན་ནས་འཁོར་འདས་ཀྱི་མཐའ་ལ་མི་གནས་ཞེས་བསྟན་
པའི་ཕྱིར། ཕ་རོལ་ཏུ་ཕྱིན་པ་བཞི་པོ་དེ་ཐོབ་པ་ལ་ཉོན་མོངས་ཕྱོགས་ཀྱིས་བསྡུས་པའི་རྟེན་འབྲེལ་
ཡན་ལག་བཅུ་གཉིས་ཀྱི་འཇུག་རིམ་འགགས་དགོས་པར་མ་ཟད། ཤེས་སྒྲིབ་ཀྱི་ཕྱོགས་ཀྱིས་བསྡུས་
པའི་རྟེན་འབྲེལ་ཡན་ལག་བཅུ་གཉིས་ཀྱི་འཇུག་རིམ་ཡང་མ་ལུས་པར་འགགས་པའི་དེ་བཞིན་ཉིད་
ལ་སླར་མི་ལྡང་བའི་ཚུལ་གྱིས་མཉམ་པར་བཞག་པ་དགོས་པར་གསུངས་ཏེ། རྟེན་འབྲེལ་ཕྱི་མའི་ཡན་
ལག་བཅུ་གཉིས་འདྲེན་ཚུལ་ཤེས་དགོས་སོ། །འདིའི་རྟགས་གསུམ་པ་གྲུབ་སྟེ། སེམས་ཅན་གྱི་རྒྱུད་
ལ་དེ་བཞིན་གཤེགས་པའི་སྙིང་པོ་མེད་ན་འཁོར་བ་ལ་སྐྱོ་བ་དང་མྱང་འདས་ལ་དོན་གཉེར་མི་འབྱུང་
བའི་ལྡོག་པ་དང་། དེ་ཡོད་ན་དེ་གཉིས་འབྱུང་བའི་རྗེས་འགྲོ་བསྟན་པའི་ཕྱིར། རྩ་རྟགས་གསུམ་པ་
གྲུབ་སྟེ། རྒྱ་མཚོ་ཆེ་བཞིན་དཔག་མེད་པའི། །ཡོན་ཏན་རིན་ཆེན་མི་ཟད་གནས། །དབྱེར་མེད་ཡོན་
ཏན་དང་ལྡན་པའི། །ངོ་བོ་ཉིད་ཕྱིར་མར་མེ་བཞིན། །ཞེས་པས་རྒྱུའི་ལྡན་པ་དང་འབྲས་བུའི་ལྡན་པ་
མདོ་ཙམ་དུ་བསྟན། ཆོས་སྐུ་རྒྱལ་བའི་ཡེ་ཤེས་དང་། །ཐུགས་རྗེའི་ཁམས་ནི་བསྡུས་པའི་ཕྱིར། །སྣོད་
དང་རིན་ཆེན་ཆུ་ཡི་འདི། །རྒྱ་མཚོ་དང་ནི་མཚུངས་པར་བསྟན། །ཞེས་པས་རྒྱུ་བཞིའི་ནང་ནས་མོས་
པས་ཆོས་སྐུ་རྣམ་པར་དག་པའི་རྒྱུ་བྱེད་པ་དང་། ཤེས་རབ་དང་ཏིང་ངེ་འཛིན་གྱིས་རྒྱལ་བའི་ཡེ་ཤེས་
ཐོབ་པའི་རྒྱུ་བྱེད་པ་དང༌། སྙིང་རྗེ་ཆེན་པོས་རྒྱལ་བའི་ཐུགས་རྗེའི་ཁམས་བསྡུས་ཞེས་བསྟན། དྲི་



མཐའ་དཔྱོད་སྨད་ཆ།
ཁམས་གློ་བུར་གྱི་དྲི་མས་སྒྲིབ་པ་དཔེ་དགུས་སྒྲུབ་པ།
(347)
མེད་གནས་ལ་མངོན་ཤེས་དང་། །ཡེ་ཤེས་དྲི་མེད་དེ་ཉིད་དང་། །རྣམ་དབྱེ་མེད་ཕྱིར་མར་མེ་ཡི། །སྣང་
དང་དྲོད་མདོག་ཆོས་མཚུངས་ཅན། །ཞེས་པས་འབྲས་བུ་མངོན་ཤེས་དང་པོ་ལྔ་སྣང་བ་དང་མཚུངས་
པ་དང་། ཟག་ཟད་ཀྱི་མངོན་ཤེས་དྲོད་དང་མཚུངས་པ་དང༌། དྲི་མ་མེད་པའི་སྤངས་པ་མར་མེའི་
མདོག་དང་མཚུངས་ཞེས་བསྟན་པའི་ཕྱིར། གཞུང་སྔ་ཕྱིའི་སྙིང་པོ་བསྡུས་ན་བདེ་གཤེགས་སྙིང་པོ་དེ་
རྒྱུ་མོས་སོགས་བཞི་དང་འབྲས་བུ་མངོན་ཤེས་ལྔ་དང་ལྡན་ཞེས་པའོ། །རྩ་རྟགས་བཞི་པ་གྲུབ་སྟེ། སོ་
སོ་སྐྱེ་འཕགས་རྫོགས་སངས་ཀྱི། །དེ་བཞིན་ཉིད་དབྱེའི་འཇུག་པ་ལས། །དེ་ཉིད་གཟིགས་པས་
སེམས་ཅན་ལ། །རྒྱལ་བའི་སྙིང་པོ་འདི་བསྟན་ཏོ། སོ་སོ་སྐྱེ་བོ་ཕྱིན་ཅི་ལོག །བདེན་པ་མཐོང་བ་ཟློག་
པ་སྟེ། །དེ་བཞིན་གཤེགས་པ་ཇི་ལྟ་བཞིན། །ཕྱིན་ཅི་མ་ལོག་སྤྲོས་མེད་ཉིད། །ཅེས་པས་རྟེན་གྱི་གང་
ཟག་སོ་སྐྱེའི་རྒྱུད་ཀྱི་དེ་བཞིན་ཉིད་དང་། བྱང་འཕགས་ཀྱི་རྒྱུད་ཀྱི་དེ་བཞིན་ཉིད་དང་། སངས་རྒྱས་ཀྱི་
དེ་བཞིན་ཉིད་གསུམ་དུ་དབྱེ་བའི་འཇུག་པ་ལས་སངས་རྒྱས་སེམས་ཅན་ལ་དྲི་མ་དང་བཅས་པའི་དེ་
བཞིན་ཉིད་འདི་བསྟན་ཅིང་། དེ་བཞིན་ཉིད་གསུམ་པོ་ཡང་གོ་རིམ་བཞིན་དུ་དྲི་མའི་ས་བོན་ཅུང་ཟད་
ཀྱང་མ་སྤངས་པས་ཕྱིན་ཅི་ལོག་དང༌། དྲི་མའི་ས་བོན་ཅི་རིགས་སྤངས་པས་ཕྱིན་ཅི་མ་ལོག་པ་དང་།
དྲི་མའི་བག་ཆགས་སྤངས་པས་སྤྲོས་པ་མེད་པ་ཉིད་དོ་ཞེས་བསྟན་པའི་ཕྱིར། རྩ་རྟགས་ལྔ་པ་གྲུབ་སྟེ།
མ་དག་མ་དག་དག་པ་དང་། །ཤིན་ཏུ་རྣམ་དག་གོ་རིམ་བཞིན། །སེམས་ཅན་བྱང་ཆུབ་སེམས་དཔའ་
དང་༑ ༑དེ་བཞིན་གཤེགས་པ་ཞེས་བརྗོད་དོ། ངོ་བོ་ཉིད་ལ་སོགས་པའི་དོན། །འདི་དྲུག་གི་ནི་བསྡུས་
པ་ཡི། །ཁམས་ནི་གནས་སྐབས་གསུམ་དག་ཏུ། །མིང་གསུམ་གྱི་ནི་བསྟན་པ་ཡིན། །ཞེས་པས་སེམས་
བདེན་པས་སྟོང་པའི་དེ་བཞིན་ཉིད་དེ་དྲི་མའི་ས་བོན་ཅུང་ཟད་ཙམ་ཡང་མ་དག་པ་དང་། དྲི་མའི་ས་
བོན་ཅི་རིགས་དག་པ་དང་། །ཤིན་ཏུ་རྣམ་པར་དག་པ་གསུམ་གྱི་སྐབས་སུ་གོ་རིམ་བཞིན། སོ་སྐྱེའི་
སེམས་ཅན་གྱི་ཁམས་དང་། བྱང་ཆུབ་སེམས་དཔའི་ཁམས་དང་། དེ་བཞིན་གཤེགས་པ་ཞེས་པའི་
རས་



(348)
ཁམས་གློ་བུར་གྱི་དྲིམས་སྒྲིབ་པ་དཔེ་དགུས་སྒྲུབ་པ།
མཐའ་དཔྱོད་སྨད་ཆ།
མིང་གསུམ་གྱིས་བརྗོད་དོ་ཞེས་བསྟན་པའི་ཕྱིར། གཞུང་སྔ་ཕྱི་རྣམས་ཀྱི་སྙིང་པོ་བཤད་པ་ལྟར་ཡིན་གྱི་
རྒྱུའི་བདེ་གཤེགས་སྙིང་པོ། རང་བཞིན་གྱི་བདེ་གཤེགས་སྙིང་པོ། འབྲས་བུའི་བདེ་གཤེགས་སྙིང་པོ་
གསུམ་བསྟན་ནོ་སྙམ་དུ་འཁྲུལ་བར་མི་བྱའོ། །རྩ་རྟགས་དྲུག་པ་གྲུབ་སྟེ། ཇི་ལྟར་རྟོག་མེད་བདག་
ཉིད་ཅན། །ནམ་མཁའ་ཀུན་ཏུ་རྗེས་སོང་ལྟར། །སེམས་ཀྱི་རང་བཞིན་དྲི་མེད་དབྱིངས། །དེ་བཞིན་
ཀུན་ཏུ་འགྲོ་བ་ཉིད། །དེ་སྤྱིའི་མཚན་ཉིད་ཉེས་པ་དང་། །ཡོན་ཏན་མཐར་ཐུག་ཁྱབ་པ་སྟེ། །གཟུགས་
ཀྱི་རྣམ་པ་དམན་པ་དང༌། །བར་མ་མཆོག་ལ་ནམ་མཁའ་བཞིན། །ཞེས་པས་ས་དང་ཟངས་དང་
གསེར་སྣོད་ཀྱི་ཁོངས་སྟོང་ལ་ནམ་མཁས་ཁྱབ་པ་བཞིན་དུ། སེམས་བདེན་པར་གྲུབ་པས་སྟོང་པ་
ཉིད་ཉེས་པ་ཅན་སོ་སྐྱེ་དང་། ཡོན་ཏན་ཅན་འཕགས་པ་སློབ་པ་དང་། མཐར་ཐུག་པ་སངས་རྒྱས་ཀྱི་
སེམས་ཀྱི་བར་ཀུན་ཏུ་འགྲོ་ཞེས་བསྟན་པའི་ཕྱིར། རྩ་རྟགས་བདུན་པ་གྲུབ་སྟེ། ཉེས་པ་གློ་བུར་དང་
ལྡན་དང་། །ཡོན་ཏན་རང་བཞིན་ཉིད་ལྡན་ཕྱིར། །ཇི་ལྟར་སྦྱར་བཞིན་ཕྱིས་དེ་བཞིན། །འགྱུར་བ་མེད་
པའི་ཆོས་ཉིད་དོ། །ཞེས་པས་སེམས་བདེན་པར་མེད་པའི་དེ་བཞིན་ཉིད་དེ་དག་མ་དག་གི་གནས་
སྐབས་ན་གཞན་དུ་མི་འགྱུར་བ་མདོ་ཙམ་དུ་བསྟན། ཇི་ལྟར་ནམ་མཁའི་ཀུན་སོང་བ། །ཕྲ་ཕྱིར་ཉེ་
བར་གོས་པ་མེད། །དེ་བཞིན་སེམས་ཅན་ཐམས་ཅད་ལ། །གནས་འདི་ཉེ་བར་གོས་པ་མེད། །ཅེས་པ་
ནས༑ དེ་དང་འདྲ་བར་ཤེས་པར་བྱ། །ཞེས་པའི་བར་གྱིས་མ་དག་པའི་གནས་སྐབས་ན་གཞན་དུ་མི་
འགྱུར་བའི་དོན་དེ་བསྟན། སྐྱེ་འཆི་ན་དང་ན་བ་ལས་གྲོལ་བ། །ཞེས་པ་ནས། བྱང་ཆུབ་སེམས་པ་
ཁྱེད་དེ་ཉིད། །ཅེས་པའི་བར་གྱིས་དྲི་མ་ཅུང་ཟད་དག་པའི་གནས་སྐབས་ན་གཞན་དུ་མི་འགྱུར་བའི་
དོན་དེ་བསྟན། གཞན་འགྱུར་མིན་བདག་མི་ཟད་ཆོས་ལྡན་ཕྱིར། །ཞེས་པ་ནས། འཇིག་མེད་དོན་
ནི་གཡུང་དྲུང་ཉིད། །ཅེས་པའི་བར་གྱིས་ཤིན་ཏུ་རྣམ་པར་དག་པའི་གནས་སྐབས་ན་གཞན་དུ་མི་
འགྱུར་བའི་དོན་དེ་བསྟན་པའི་ཕྱིར། འདིའི་རྟགས་གཉིས་པ་གྲུབ་སྟེ། སེམས་ཀྱི་རང་བཞིན་འོད་



མཐའ་དཔྱོད་སྨད་ཆ།
ཁམས་གློ་བུར་གྱི་དྲི་མས་སྒྲིབ་པ་དཔེ་དགུས་སྒྲུབ་པ།
(349)
གསལ་གང་ཡིན་པ། །དེ་ནི་ནམ་མཁའ་བཞིན་དུ་འགྱུར་མེད་དེ། །ཡང་དག་མིན་རྟོག་ལས་འབྱུང་
འདོད་ཆགས་སོགས། །གློ་བུར་དྲི་མས་དེ་ཉོན་མོངས་མི་འགྱུར། །ལས་དང་ཉོན་མོངས་ཆུ་སོགས་
ཀྱིས༑ ༑འདི་ནི་མངོན་པར་འགྲུབ་མིན་ཏེ། །ཞེས་པ་ཡན་ཆད་ཀྱིས་ནམ་མཁའ་ལ་སོགས་པ་དཔེ་མང་
པོའི་སྒོ་ནས་སེམས་ཀྱི་དེ་བཞིན་ཉིད་ལས་ཉོན་གྱིས་གཞན་དུ་མི་འགྱུར་བའི་དོན་དེ་བསྟན། འཆི་དང་
ན་དང་རྒ་བའི་མེ། །མི་ཟད་པས་ཀྱང་འཚིགས་མི་འགྱུར་། །དུས་མཐའ་དམྱལ་བ་ཐ་མལ་གྱི། །མེ་
གསུམ་འཆི་དང་ན་བ་དང་། །རྒ་བའི་མེ་གསུམ་རིམ་བཞིན་དུ། །དེ་དང་འདྲ་བར་ཤེས་པར་བྱ། །ཞེས་
པས་སེམས་ཀྱི་དེ་བཞིན་ཉིད་དེ། དུས་མཐའི་མེ། དམྱལ་བའི་མེ། ཐ་མལ་པའི་མེ་གསུམ་དང་འདྲ་
བའི་འཆི་བ་དང་ན་བ་རྒ་བའི་རྐྱེན་གྱིས་བཞན་དུ་མི་འགྱུར་བའི་དོན་དེ་བསྟན་པ་འི་ཕྱིར། གོང་གི་
རྟགས་གསུམ་པ་གྲུབ་སྟེ། སྐྱེ་འཆི་ན་དང་རྒ་བ་ལས་གྲོལ་བ། །འདི་ཡི་རང་བཞིན་ཇི་བཞིན་ཉིད་
རྟོགས་ཏེ། །སྐྱེ་སོགས་ཕོངས་དང་བྲལ་ཡང་དེ་ཡི་རྒྱུར། །བློ་ལྡན་འགྲོ་ལ་སྙིང་རྗེ་བསྐྱེད་ཕྱིར་བསྟན།།
འཕགས་པས་འཆི་དང་ན་བ་དང་། །རྒ་བའི་སྡུག་བསྔལ་རྩད་ནས་སྤངས། །ལས་དང་ཉོན་མོངས་
དབང་གིས་སྐྱེ། །དེ་ལ་དེ་མེད་ཕྱིར་དེ་མེད། །ཇི་བཞིན་ཡང་དག་མཐོང་བའི་ཕྱིར། །སྐྱེ་སོགས་རྣམས་
ལས་འདས་གྱུར་ཀྱང་། །སྙིང་རྗེའི་བདག་ཉིད་སྐྱེ་བ་དང༌། །འཆི་དང་ན་དང་རྒ་བ་སྟོན། །ཞེས་པས་
སེམས་ཀྱི་དེ་བཞིན་ཉིད་དེ་ཐེག་པ་ཆེན་པོའི་ས་བཅུའི་གནས་སྐབས་ན་གཞན་དུ་མི་འགྱུར་བའི་དོན་
མདོ་ཙམ་དུ་བསྟན། རྒྱལ་སྲས་འགྱུར་མེད་ཆོས་ཉིད་འདི། །ཞེས་སོགས་བློ་ཀ་གཉིས་ཀྱིས་ས་དང་
པོའི་གནས་སྐབས་ན་གཞན་དུ་མི་འགྱུར་བའི་དོན་དེ་བསྟན། དེ་ནི་འཇིག་རྟེན་ཐམས་ཅད་ནི། ཞེས་
སོགས་བློཀ་གཉིས་ཀྱིས་མ་དག་ས་དྲུག་གི་གནས་སྐབས་ན་གཞན་དུ་མི་འགྱུར་བའི་དོན་དེ་བསྟན།
བྱ་བ་སྒྲུབ་ལ་རྟག་ཏུ་བློ། །ཞེས་སོགས་བློཀ་གཅིག་གིས་དག་པ་ས་གསུམ་གྱི་གནས་སྐབས་ན་གཞན་
དུ་མི་འགྱུར་བའི་དོན་དེ་བསྟན། སྔོན་གྱི་འཕེལ་བའི་དབང་དང་ནི། །རྣམ་རྟོག་ཐམས་ཅད་བྲལ་བའི་



(350)
ཁམས་གློ་བུར་གྱི་དྲི་མས་སྒྲིབ་པ་དཔེ་དགུས་སྒྲུབ་པ།
མཐའ་དཔྱོད་སྨད་ཆ།
ཕྱིར༑ ༑ཞེས་སོགས་ཤློ་ཀ་གསུམ་གྱིས་སྐྱེ་བ་གཅིག་གིས་ཐོགས་པའི་བྱང་ཆུབ་སེམས་དཔའ་ས་བཅུ་
གཅིག་སྐབས་སུ་གཞན་དུ་མི་འགྱུར་བའི་དོན་དེ་བསྟན། བྱང་ཆུབ་སེམས་དཔའི་ཚུལ་འདི་ནི། །རྗེས་
ཐོབ་དེ་བཞིན་གཤེགས་རྣམས་དང་། །སེམས་ཅན་ཡང་དག་སྒྲོལ་བ་ལ། །འཇིག་རྟེན་ན་ནི་མཉམ་པ་
ཉིད༑ །དེ་ལྟ་མོད་ཀྱི་ས་རྡུལ་དང་། །རྒྱ་མཚོ་བ་ལང་རྨིག་རྗེས་ཀྱི། །ཁྱད་པར་གང་ཡིན་སངས་རྒྱས་
དང༌༑ །བྱང་ཆུབ་སེམས་དཔའི་ཁྱད་དེ་ཉིད། །ཅེས་པས་བྱང་སེམས་སྲིད་པ་ཐ་མ་པའི་གནས་སྐབས་
སུ་གཞན་དུ་མི་འགྱུར་བའི་དོན་དེ་བསྟན་པའི་ཕྱིར། ས་རྣམས་སུ་སེམས་ཀྱི་དེ་བཞིན་ཉིད་གཞན་དུ་མི་
འགྱུར་བའི་དོན་ནི། བྱང་སེམས་འཕགས་པས་སེམས་ཀྱི་དེ་བཞིན་ཉིད་མངོན་སུམ་དུ་རྟོགས་པའི་
སྟོབས་ཀྱིས་ས་རྣམས་ཀྱི་ཡོན་ཏན་ཡར་ལྡན་གྱི་ཚུལ་གྱིས་ཐོབ་པའི་དོན་དུ་བཟུང་བར་བྱའོ། །རྗེས་
ཐོབ་དེ་བཞིན་གཤེགས་རྣམས་དང་། །ཞེས་དམིགས་ཕུག་པ་ནི། རྗེས་ཐོབ་ཏུ་གང་ལ་ཆོས་བསྟན་པར་
བྱ་བའི་སེམས་ཅན་གྱི་གྲངས་ལ་སོགས་པ་མཉམ་པའི་དོན་དུ་བཟུང་གི་ཐམས་ཅད་ནས་མཉམ་པ་མ་
ཡིན་ཏེ། ཆོས་ཉིད་ལ་མངོན་སུམ་དུ་མཉམ་པར་གཞག་བཞིན་པའི་ངང་ནས་གདུལ་བྱ་ལ་ཆོས་སྟོན་པ་
སངས་རྒྱས་མ་གཏོགས་བྱང་སེམས་ལ་མེད་པས་ས་བཅུ་པ་མན་ཆད་དུ་མཉམ་གཞག་ཡེ་ཤེས་དང་
རྗེས་ཐོབ་ཡེ་ཤེས འགལ་བ་ཁོ་ན་ཡིན་པའི་ཕྱིར། དེ་ལྟར་བྱས་ན་བྱང་སེམས་འཕགས་པའི་མཉམ་
བཞག་ཡེ་ཤེས་ཡིན་ན་ཆོས་ཉིད་ལ་མངོན་སུམ་དུ་མཉམ་པར་བཞག་པའི་མཉམ་གཞག་ཡེ་ཤེས་ཡིན་
དགོས་པའི་བརྡ་ཆད་ཀྱི་ཁོག་ཁྲོལ་འོང་ངོ༌། །གོང་གི་རྟགས་བཞི་པ་གྲུབ་སྟེ། གཞན་འགྱུར་མིན་
བདག་མི་ཟད་ཆོས་ལྡན་གྱི། །ཞེས་སོགས་བློཀ་གཅིག་གིས་སེམས་ཀྱི་དེ་བཞིན་ཉིད་ཤིན་ཏུ་རྣམ་པར་
དག་པའི་གནས་སྐབས་གཞན་དུ་མི་འགྱུར་བའི་དོན་མདོ་ཙམ་དུ་བསྟན། སྐྱེ་བ་མེད་ཅིང་འཆི་བ་མེད།
གནོད་མེད་རྒ་བ་མེད་པ་སྟེ། །དེ་ནི་རྟགས་དང་བརྟན་ཕྱིར་དང་། ཞི་བའི་ཕྱིར་དང་གཡུང་དྲུང་ཕྱིར།།
དེ་ནི་ཡིད་ཀྱི་རང་བཞིན་གྱི། །ལུས་ཀྱིས་སྐྱེ་མེད་རྟག་པའི་ཕྱིར། །བསམ་གྱི་མི་ཁྱབ་འགྱུར་བ་ཡིན།།



མཐའ་དཔྱོད་སྨད་ཆ།
ཁམས་གློ་བུར་གྱི་དྲི་མས་སྒྲིབ་པ་དཔེ་དགུས་སྒྲུབ་བ།
(351)
འཆི་འཕོས་བརྟན་ཕྱིར་དེ་མི་འཆི། །བག་ཆགས་ཕྲ་མོའི་ནད་རྣམས་ཀྱིས། །གནོད་མེད་ཞི་བ་ཉིད་ཀྱི་
ཕྱིར༑ །ཟག་མེད་མངོན་པར་འདུ་བྱེད་ཀྱིས། །གཡུང་དྲུང་ཕྱིར་ན་རྒ་བ་མེད། །ཅེས་པས་ཆོས་སྐུ་ཉིད་
ཡིད་ལུས་ཀྱིས་སྐྱེ་བ་མེད་པས་རྟག་པ་དང་། བསམ་གྱི་མི་ཁྱབ་པར་བསྒྱུར་བའི་འཆི་འཕོ་མེད་པས་
བརྟན་པ་དང་། མ་རིག་བག་ཆགས་ཀྱི་ས་ཡིས་མི་གནོད་པས་ཞི་བ་དང་། ཟག་བ་མེད་པའི་ལས་ཀྱི་
མངོན་པར་འདུ་བྱེད་པ་མེད། གཡུང་དྲུང་གི་ཡོན་ཏན་དང་ལྡན་ཞེས་བསྟན། དེ་ལ་ཚིག་གཉིས་དེ་
བཞིན་གཉིས། །ཞེས་སོགས་བློ་ཀ་གསུམ་གྱིས་གོང་དུ་འབྱུང་བའི་མདོར་བསྟན་རྒྱས་བཤད་སྦྱར་
ཚུལ་དེ་བསྟན་པའི་ཕྱིར། རྩ་རྟགས་བརྒྱད་པ་གྲུབ་སྟེ། གང་ཕྱིར་དེ་ནི་ཆོས་སྐུ་དེ་ནི་དེ་བཞིན་གཤེགས།དེ་
ནི་འཕགས་པའི་བདེན་པ་དོན་དམ་མྱ་ངན་འདས། །དེ་ཕྱིར་ཉི་དང་ཟེར་བཞིན་ཡོན་ཏན་དབྱེར་མེད་
པས༑ ༑སངས་རྒྱས་ཉིད་ལས་མ་གཏོགས་མྱ་ངན་འདས་པ་མེད། །ཅེས་པས་དེ་བཞིན་གཤེགས་པའི་
སྙིང་པོ་དྲི་མ་དག་སྟེ་མཐར་ཐུག་པའི་སྐབས་ཀྱི་དག་པ་དེ་ཉིད་ཆོས་སྐུ་དང༌། དེ་བཞིན་གཤེགས་པ་
དང་༑ དོན་དམ་བདེན་པ་དང་། མྱ་ངན་ལས་འདས་པ་ཡིན་པའི་རྒྱུ་མཚན་གྱིས་ཇི་ལྟ་བ་རྟོགས་པའི་
ཤེས་རབ་དང་ཇི་སྙེད་པ་རྟོགས་པའི་ཡེ་ཤེས་དང་བག་ཆགས་ཀྱི་སྒྲིབ་པ་སྤངས་པའི་རྣམ་གྲོལ་གྱི་
ཡོན་ཏན་རྣམས་དབྱེར་མེད་པའི་ཚུལ་དུ་ལྡན་པ་དཔེའི་སྒོ་ནས་མདོ་ཙམ་དུ་བསྟན། མདོར་ན་ཟག་
མེད་དབྱིངས་ལ་ནི། །དོན་གྱི་རབ་ཏུ་དབྱེ་བ་འདིས། །ཆོས་ཀྱི་སྐུ་ལ་སོགས་པ་ཡི། །རྣམ་གྲངས་བཞིར་
ནི་རིག་པར་བྱ། །ཞེས་པས་ཆོས་སྐུ་སོགས་བཞིའི་མིང་ཙམ་བསྟན། སངས་རྒྱས་ཆོས་དབྱེར་མེད་པ་
དང་༑ །དེ་རིགས་དེ་བཞིན་ཐོབ་པ་དང་། །རྫུན་མེད་བསླུ་མེད་ཆོས་ཉིད་དང་། །གདོད་ནས་རང་བཞིན་
ཞི་ཉིད་དོ། །ཞེས་པས་སྙིང་པོ་དྲི་མས་དག་པའི་ངོ་བོ་ཉིད་སྐུ་དེ་ཉིད་སྟོབས་སོགས་སངས་རྒྱས་ཀྱི་
ཆོས་རྣམས་ངོ་བོ་དབྱེར་མེད་དུ་ལྡན་པས་ཆོས་སྐུ་དང་། རང་བཞིན་གནས་རིགས་གནས་གྱུར་པ་ལས་
ཐོབ་པའི་སྐུ་ཡིན་པས་དེ་བཞིན་གཤེགས་པ་དང་། རྫུན་པ་དང་བསླུ་བ་མེད་པའི་ཆོས་ཉིད་ཀྱི་སྐུ་ཡིན་



(352)
ཁམས་གློ་བུར་གྱི་དྲི་མས་སྒྲིབ་པ་དཔེ་དགུས་སྒྲུབ་པ།
མཐའ་དཔྱོད་སྨད་ཆ།
པས་འཕགས་པའི་བདེན་པ་དོན་དམ་པ་དང༌། གདོད་མ་ནས་རང་བཞིན་གྱིས་མེད་ཅིང་སྒྲིབ་གཉིས་
ཞི་བའི་སྐུ་ཡིན་པས་མི་གནས་པའི་མྱང་འདས་ཡིན་ཞེས་བསྟན། རྣམ་ཀུན་མངོན་པར་བྱང་ཆུབ་དང་།།
དྲི་མ་བག་ཆགས་བཅས་སྤངས་པ། །སངས་རྒྱས་མྱ་ངན་འདས་པ་དག །དམ་པའི་དོན་དུ་གཉིས་མེད་
ཉིད་༑ ༑ཅེས་པས་མཐར་ཐུག་གི་སྤངས་རྟོགས་ཀྱི་ཡོན་ཏན་ངོ་བོ་དབྱེར་མེད་པའི་སྒྲུབ་བྱེད་དེ་བསྟན།
རྣམ་པ་ཐམས་ཅད་གྲངས་མེད་པ། །བསམ་མེད་དྲི་མེད་ཡོན་ཏན་དང་། །དབྱེར་མེད་མཚན་ཉིད་ཐར་
པ་སྟེ། །ཐར་པ་གང་དེ་དེ་བཞིན་གཤེགས། །ཞེས་པས་མཐར་ཐུག་གི་དག་པ་དེ་ཉིད་རྣམ་པ་ཐམས་
ཅད་པ། གྲངས་མེད་པ། བསམ་དུ་མེད་པ། དྲི་མ་མེད་པ་བཞིའི་ཡོན་ཏན་དབྱེར་མེད་དུ་ལྡན་པའི་ཐར་
པ་དང་དེ་བཞིན་གཤེགས་པར་བསྟན། ཇི་ལྟར་རི་མོ་འབྲི་བྱེད་པ། །གཞན་དང་གཞན་ལ་མཁས་པ་
དག །གང་ཞིག་ཡན་ལག་གང་ཤེས་པ། །དེ་གཞན་ངོས་ཟིན་མེད་པར་འགྱུར། །དེ་ནས་འདི་ལ་ཁྱེད་
རྣམས་ཀྱིས། །ང་ལ་གཟུགས་ནི་གྱིས་ཤིག་ཅེས། །མངའ་བདག་རྒྱལ་པོས་དེ་དག་ལ། །བཀའ་ཡིས་
རས་ནི་བྱིན་པ་དང་། དེ་ནས་དེ་ནི་ཐོབ་གྱུར་ཏེ། །རི་མོའི་ལས་ལ་རབ་སྦྱོར་རོ། །དེ་ལ་མངོན་པར་སྦྱོར་
རྣམས་ལས། །གཅིག་གཅིག་ཡུལ་གཞན་སོང་གྱུར་ན། །དེ་ནི་ཡུལ་གཞན་སོང་བས་ན། །དེ་མ་ཚང་
ཕྱིར་རི་མོ་དེ། ཡན་ལག་ཐམས་ཅད་ཡོངས་རྫོགས་པར། །མི་འགྱུར་བཞིན་ཞེས་དཔེར་བྱས་སོ། །
དེ་རྣམས་འབྲི་བྱེད་གང་དག་ཡིན། །སྦྱིན་དང་ཚུལ་ཁྲིམས་བཟོད་ལ་སོགས། །རྣམ་པ་ཀུན་གྱི་མཆོག་
ལྡན་པ། །སྟོང་པ་ཉིད་ནི་གཟུགས་སུ་བརྗོད། །ཅེས་པས་སངས་རྒྱས་ཀྱི་ཡོན་ཏན་དཔེ་བཞིན་དུ་འགྲུབ་
པའི་ཐབས་དེ་བསྟན། ཤེས་རབ་ཡེ་ཤེས་རྣམ་གྲོལ་རྣམས། །གསལ་དང་འཕྲོ་དང་དག་ཕྱིར་དང་།།
ཐ་དད་མེད་ཕྱིར་འོད་དང་ཟེར། །ཉི་མའི་དཀྱིལ་འཁོར་དག་དང་མཚུངས། །དེས་ན་སངས་རྒྱས་མ་
ཐོབ་པར། །མྱ་ངན་འདས་པ་མི་ཐོབ་སྟེ། །འོད་དང་འོད་ཟེར་སྤངས་ནས་ནི། །ཉི་མ་བལྟ་བར་མི་ནུས་
བཞིན། །ཞེས་པས་དཔེའི་སྒོ་ནས་དོན་བསྡུ་བ་དེ་བསྟན་པའི་ཕྱིར། རྟགས་དྲུག་པ་གྲུབ་སྟེ། རི་མོ་འབྲི་



མཐའ་དཔྱོད་སྨད་ཆ།
ཁམས་གློ་བུར་གྱི་དྲི་མས་སྒྲིབ་པ་དཔེ་དགུས་སྒྲུབ་པ།
(353)
བར་བྱེད་པ་ན་མགོ་བྲི་བ་ལ་མཁས་པ་ལ་སོགས་པའི་རི་མོ་མཁན་དུ་མ་ཡོད་པ་ལས་གཅིག་མ་ཚང་
ནའང་། རི་མོ་དེ་ཡན་ལག་ཐམས་ཅད་ཡོངས་སུ་རྫོགས་པར་མི་འགྱུ ར་བ་དཔེར་བྱས་ནས་སྦྱིན་
སོགས་ཕར་ཕྱིན་དྲུག་གི་ཉམས་ལེན་དང་སྟོང་ཉིད་མངོན་སུམ་དུ་རྟོགས་པའི་ཤེས་རབ་ཟུང་དུ་འབྲེལ་
བའི་ལམ་གྱི་རིམ་པ་ཡོངས་སུ་རྫོགས་པ་ལས་སྒྲུབ་པའི་འབྲས་དུས་ཀྱི་རྣམ་ཀུན་མཆོག་ལྡན་གྱི་སྟོང་
ཉིད་རྟོགས་པའི་ཡེ་ཤེས་དེ་རྒྱལ་པོའི་གཟུགས་བརྙན་གྱིས་མཚོན་པའི་གཟུགས་སུ་བརྗོད་ཀྱི་ཐབས་
ཤེས་དེ་དག་ལས་གཅིག་མ་ཚང་ན་ཡང་འབྲས་དུས་ཀྱི་ཡེ་ཤེས་དེ་མི་འགྲུབ་བོ་ཞེས་བསྟན་པ་ནི། སྤྱིར་
རྣམ་ཀུན་མཆོག་ལྡན་གྱི་སྟོང་ཉིད་ལ་ལམ་དུས་ཀྱི་རྣམ་ཀུན་མཆོག་ལྡན་གྱི་སྟོང་ཉིད་དང་འབྲས་དུས་
ཀྱི་རྣམ་ཀུན་མཆོག་ལྡན་གྱི་སྟོང་ཉིད་གཉིས་སུ་ཡོད་དེ། བྱང་ཆུབ་སེམས་དཔའི་ཐུགས་རྒྱུད་ཀྱི་ཐབས་
ཁྱད་པར་ཅན་གྱིས་ཟིན་པའི་སྟོང་ཉིད་མངོན་སུམ་དུ་རྟོགས་པའི་ཡེ་ཤེས་དེ་དང་པོ་དང༌། ཐབས་ཀྱི་ཆ་
མ་ཚང་བ་མེད་པས་བརྒྱན་པའི་དེ་བཞིན་ཉིད་ལ་སླར་མི་ལྡང་བའི་ཚུལ་གྱིས་མཉམ་པར་བཞག་པའི་
ཡེ་ཤེས་དེ་གཉིས་པ་ཡིན་པའི་ཕྱིར། རྣམ་ཀུན་མཆོག་ལྡན་གྱི་སྟོང་ཉིད་ལ་ཡུལ་ཅན་གྱི་ཁྱབ་པ་ནི་མ་
ཡིན་ཏེ། དུས་འཁོར་སྐོར་ལས། ཕུང་པོ་རྣམ་དཔྱད་སྟོང་པ་ཉིད། །ཆུ་ཤིང་བཞིན་དུ་སྙིང་པོ་མེད།།
རྣམ་པ་ཀུན་གྱི་མཆོག་ལྡན་པའི། །སྟོང་ཉིད་དེ་ལྟར་འགྱུར་མ་ཡིན། །ཞེས་གསུངས་པའི་རྣམ་ཀུན་
མཆོག་ལྡན་གྱི་སྟོང་ཉིད་དེ་ཕུང་སོགས་རང་བཞིན་གྱིས་གྲུབ་པ་བཀག་པའི་སྟོང་ཉིད་ལ་སྟོན་ཐུན་
སོགས་སུ་གསུངས་པས་སོ། །རྟགས་བདུན་པ་གྲུབ་སྟེ། ཤེས་བྱ་ཇི་ལྟ་བ་མངོན་སུམ་དུ་རྟོགས་པའི་
མཐར་ཐུག་གི་ཤེས་རབ། ཤེས་བྱ་ཇི་སྙེད་པ་མངོན་སུམ་དུ་རྟོགས་པའི་མཐར་ཐུག་གི་ཡེ་ཤེས། དྲི་མ་
མཐའ་དག་ཟད་པའི་རྣམ་གྲོལ་གསུམ་རིམ་པ་བཞིན། ཉི་མའི་དཀྱིལ་འཁོར་འདོགས་པ་དང་། འོད་
ཟེར་འཕྲོ་བ་དང་། དཀྱིལ་འཁོར་རྣམ་པར་དག་པ་གསུམ་དང་ཆོས་མཚུངས་པར་བསྟན་ཅིང་། རྒྱུ་
མཚན་སྔ་མ་རྣམས་ལས་སངས་རྒྱས་མ་ཐོབ་པར་མཐར་ཐུག་གི་མྱང་འདས་མི་ཐོབ་པ་དཔེ་དང་བཅས་ཏེ་



(35)
ཁམས་གློ་བུར་གྱི་དྲི་མས་སྒྲིབ་པ་དཔེ་དགུས་སྒྲུབ་པ།
མཐའ་དཔྱོད་སྨད་ཆ།
བསྟན་པའི་ཕྱིར། དེ་ལྟར་ཡང་འགྲེལ་པར། དེ་ལ་སངས་རྒྱས་ཀྱི་རྒྱུད་ལ་མངའ་འཇིག་རྟེན་ལས་
འདས་པ་རྣམ་པར་མི་རྟོག་པའི་ཤེས་རབ་ནི་ཤེས་བྱའི་དེ་ཁོ་ན་ཉིད་དམ་པའི་མུན་པ་སེལ་བར་ཉེ་བར་
གནས་པའི་ཕྱིར་འོད་ཀྱིས་གསལ་བ་དང་ཆོས་མཚུངས་སོ། །དེའི་རྗེས་ལ་ཐོབ་པ་ཤེས་བྱ་ཐམས་ཅད་
ཀྱི་ཡེ་ཤེས་ནི་ཤེས་བྱའི་དངོས་པོ་མ་ལུས་པའི་རྣམ་པ་ཐམས་ཅད་ལ་འཇུག་པས་ན་འོད་ཟེར་གྱི་དྲ་བ་
འཕྲོ་བ་དང་ཆོས་མཚུངས་སོ། །དེ་གཉིས་ཀའི་རྟེན་སེམས་ཀྱི་རང་བཞིན་རྣམ་པར་གྲོལ་བ་ནི་ཤིན་ཏུ་
དྲི་མ་མེད་ཅིང་འོད་གསལ་བ་ཉིད་ཀྱིས་ཉི་མའི་དཀྱིལ་འཁོར་རྣམ་པར་དག་པ་དང་ཆོས་མཚུངས་སོ།།
ཞེས་གསུངས། མཉམ་གཞག་ཡེ་ཤེས་དང་རྗེས་ཐོབ་ཡེ་ཤེས་གཉིས་གསུངས་པ་ནི། ངོ་བོའི་སྒོ་ནས་
མི་འབྱེད་ཀྱི་ལྡོག་ཆས་དབྱེ་བ་ཡིན་ཏེ། ཤེས་བྱ་ཇི་ལྟ་བ་རྟོགས་པའི་ཀུན་མཁྱེན་ཡེ་ཤེས་དེ་དང་པོ་
དང་། ཤེས་བྱ་ཇི་སྙེད་པ་རྟོགས་པའི་ཀུན་མཁྱེན་ཡེ་ཤེས་དེ་གཉིས་པར་འཇོག་པའི་ཕྱིར། དེ་ལྟར་
བྱས་ན་བདེན་གཉིས་ལས། མཁྱེན་པའི་སྐད་ཅིག་གཅིག་གིས་ཀྱང་། །ཤེས་བྱའི་དཀྱིལ་འཁོར་ཀུན་
ཁྱབ་ཅིང་། །ཞེས་གསུངས་པ་ཡང་འབྱོར་རོ།། ༈ གཉིས་པ་ཉོན་མོངས་ཞེས་པ་ནས། སྤྲུལ་པ་
གསེར་གྱི་གཟུགས་ལྟ་བུ་ཞེས་པའི་བར་གྱིས་ཁམས་གློ་བུར་གྱི་དྲི་མས་སྒྲིབ་པ་དཔེ་དགུས་སྒྲུབ་པ་
འཆད་པ་གྲུབ་སྟེ། ཉོན་མོངས་སྦུབ་ནང་གནས་པ་དེ། །དཔེ་དག་གིས་ནི་ཤེས་པར་བྱ། །ཞེས་པས་
འཚམས་སྦྱར། སངས་རྒྱས་པད་ངན་སྦྲང་རྩི་སྦྲང་མ་དང་། འགྲེལ་པར་པདྨའི་སྦྲང་མ་ལ། །སྤུན་ལ་སྙིང་པོ་མི་
གཙང་ནང་ན་གསེར།། ས་ལ་གཏེར་དང་མྱུག་སོགས་འབྲས་ཆུང་དང་། །གོས་རུལ་ནང་ན་རྒྱལ་བའི་
སྐུ་དང་ནི། །བུད་མེད་ངན་མའི་ལྟོ་ན་མི་བདག་དང༌། །ས་ལ་རིན་ཆེན་གཟུགས་ཡོད་ཇི་ལྟ་བར།
གློ་བུར་ཉོན་མོངས་དྲི་མས་བསྒྲིབས་པ་ཡི། །སེམས་ཅན་རྣམས་ལ་དེ་བཞིན་ཁམས་ནི་གནས།།དྲི་མ་
པདྨ་སྲོག་ཆགས་སྐྲུན་པ་མི་གཙང་ས་འབྲས་གོས་རུལ་དང༌། །སྡུག་བསྔལ་འབར་བས་མངོན་པར་
གདུངས་བའི་བུད་མེད་ས་ཡི་ཁམས་དང་མཚུངས། །སངས་རྒྱས་སྦྲང་རྩི་སྙིང་པོ་གསེར་དང་གཏེར་
བ



མཐའ་དཔྱོད་སྨད་ཆ།
ཁམས་གློ་བུར་གྱི་དྲི་མས་སྒྲིབ་པ་དཔེ་དགུས་སྒྲུབ་པ།
(355)
དང་ནྱ་གྲོ་རིན་ཆེན་སྐུ། །གླིང་བདག་མཆོག་དང་རིན་ཆེན་གཟུགས་དང་དྲི་མེད་ཁམས་མཆོག་
མཚུངས་པ་ཉིད། །ཅེས་པས་མདོར་བསྟན། གཞུང་འོག་མ་རྣམས་ཀྱིས་རྒྱས་པར་འཆད་པའི་ཕྱིར།
དང་པོ་འཚམས་སྦྱར་བ་གྲུབ་སྟེ། ཉོན་མོངས་དྲི་མ་དང་བཅས་པའི་ཕྱིར་བདེ་གཤེགས་སྙིང་པོ་དཔེ་
དགུའི་སྒོ་ནས་ཤེས་པར་བྱ་བར་གསུངས་ཤིང་། དེ་ཤེས་པ་ལས་དྲི་མ་རྣམས་སེམས་ལ་འབྲལ་རུང་
གི་གློ་བུར་བར་རྟོགས་པར་འགྱུར་བའི་ཕྱིར། གཉིས་པ་མདོར་བསྟན་པ་གྲུབ་སྟེ། སྒྲིབ་བྱ་སྒྲིབ་བྱེད་
ལྡན་པའི་དཔེ་དོན་སྦྱོར་བའི་དབང་དུ་མཛད་ནས། སངས་རྒྱས་ཀྱི་སྐུ་པདྨ་ངན་པའི་ནང་ན་ཡོད་པ་
དང༌༑ ཤུན་ལྤགས་ལ་མྱུ་གུ་སོགས་ཀྱི་འབྲས་བུ་ཆུང་དུ་ཡོད་པ་དང༌། གོས་རུལ་ནང་ན་རྒྱལ་བའི་སྐུ་
ཡོད་པ་དང་། བུད་མེད་ངན་པའི་ལྟོ་ན་མི་བདག་འཁོར་བསྒྱུར་ཡོད་པ་དང་། སའི་སྐོང་ལ་གསེར་
ལས་བྱས་པའི་གཟུགས་ཡོད་པ་དགུ་དཔེར་བཀོད་ནས་དྲི་མ་གློ་བུར་བས་བསྒྲིབས་པའི་སེམས་ཅན་
རྣམས་ལ་ཁམས་བདེ་བར་གཤེགས་པའི་སྙིང་པོ་གནས་པར་བསྟན། སྒྲིབ་བྱ་སྒྲིབ་བྱེད་སོ་སོའི་
དཔེ་དོན་སྦྱོར་བའི་དབང་དུ་མཛད་དྲི་མ་དགུ་རིམ་པ་བཞིན་པདྨ་དང་སྦྲང་མ་དང་སྐྲུན་སྐོགས་དང་མི་
གཙང་བ་དང་ས་དང་། འབྲས་ཤུན་དང་གོས་རུལ་དང་སྡུག་བསྔལ་གྱིས་གདུངས་བའི་བུད་མེད་དང་
སའི་ཁམས་ལུགས་སྐོང་སྟེ་དགུ་དང་མཚུངས་པ་དང༌། སྙིང་པོའི་རང་བཞིན་གྱི་ཆོས་དགུ་རིམ་པ་
བཞིན་སངས་རྒྱས་ཀྱི་སྐུ་དང་སྦྲང་རྩི་དང་འབྲུའི་སྙིང་པོ་དང་གསེར་སྦྲུམ་དང་གཏེར་དང་ཤིང་ནྱ་གྲོ་
དང༌༑ རིན་པོ་ཆེའི་སྐུ་དང་འཁོར་ལོས་བསྒྱུར་བ་དང་རིན་པོ་ཆེའི་གཟུགས་ཏེ་དགུ་དང་མཚུངས་པར་
བསྟན་པའི་ཕྱིར། དྲི་མ་དགུ་ངོས་བཟུང་དུ་ཡོད་དེ། ཆགས་དང་སྡང་དང་རྨོངས་དང་དེའི། །ཀུན་ལྡང་
དྲག་དང་བག་ཆགས་དང་། །མཐོང་སྒོམ་ལམ་སྤངས་མ་དག་དང་། དག་པའི་ས་ལ་བརྟེན་པ་ཡི། །དྲི་
མ་རྣམ་དགུ་ཞེས་གསུངས་པ་ལས། །འདོད་ཆགས་ཀྱི་བག་ལ་ཉལ། ཞེ་སྡང་གི་བག་ལ་ཉལ། གཏི་
མུག་གི་བག་ལ་ཉལ། དུག་གསུམ་མངོན་གྱུར་བ་གཅིག་ཏུ་བྱས་པ། མ་རིག་བག་ཆགས་ཀྱི་ས། ཐེག་



(356)
ཁམས་གློ་བུར་གྱི་དྲི་མས་སྒྲིབ་པ་དཔེ་དགུས་སྒྲུབ་པ།
མཐའ་དཔྱོད་སྨད་ཆ།
ཆེན་གྱི་མཐོང་སྤངས་ཐེག་ཆེན་གྱི་སྒོམ་སྤངས། མ་དག་ས་ལ་རྟེན་པའི་སྒྲིབ་པ། དག་པའི་ས་ལ་
བརྟེན་པའི་སྒྲིབ་པ་རྣམས་དེ་ཡིན་པའི་ཕྱིར། སྙིང་པོའི་རང་བཞིན་གྱི་ཆོས་དགུ་ཡང་ངོས་བཟུང་དུ་
ཡོད་དེ། ཆོས་སྐུ་རྣམ་གཉིས་ཤེས་བྱ་སྟེ། །ཆོས་དབྱིངས་ཤིན་ཏུ་དྲི་མེད་དང་། །དེ་ཡི་རྒྱུ་མཐུན་ཟབ་པ་
དང་༑ །སྣ་ཚོགས་ཚུལ་ནི་སྟོན་པའོ། །ཞེས་དང༌། འདིའི་རང་བཞིན་ཆོས་སྐུ་དང་། །དེ་བཞིན་ཉིད་
དང་རིགས་ཀྱང་སྟེ། །ཞེས་གསུངས་པ་ལྟར། ཆོས་སྐུ་ལས་ཕྱེ་བའི་རྟོགས་པ་ཆོས་སྐུ། །ངེས་དོན་གྱི་
མདོ༑ དྲང་དོན་གྱི་མདོ་དང་གསུམ། དེ་བཞིན་ཉིད། རང་བཞིན་གནས་རིགས། རྒྱུས་འགྱུར་གྱི་
རིགས། རང་བཞིན་གནས་རིགས་གནས་གྱུར་པའི་ངོ་བོ་ཉིད་སྐུ། རྒྱུས་འགྱུར་གྱི་རིགས་གནས་གྱུར་
པའི་ལོངས་སྐུ། རྒྱུས་འགྱུར་གྱི་རིགས་གནས་གྱུར་པའི་སྤྲུལ་སྐུ་རྣམས་དེ་ཡིན་པའི་ཕྱིར། གསུམ་པ་
གཞུང་འོག་མ་རྣམས་ཀྱིས་རྒྱས་པར་འཆད་པ་གྲུབ་སྟེ། ཇི་ལྟར་མདོག་ངན་པདྨའི་ཁོང་གནས་པ།།
མཚན་སྟོང་གིས་འབར་དེ་བཞིན་གཤེགས་པ་ནི། །དྲི་མེད་ལྷ་ཡི་མིག་ལྡན་མིས་མཐོང་ནས། །ཆུ་སྐྱེས་
འདབ་མའི་སྦུབས་ན་འབྱིན་བྱེད་པ། །དེ་བཞིན་གཤེགས་པ་མནར་མེད་རྣམས་ལའང་། །སངས་རྒྱས་
སྤྱན་གྱིས་རང་ཆོས་ཉིད་གཟིགས་ཏེ། །སྒྲིབ་མེད་ཕྱི་མའི་མུར་གནས་སྙིང་རྗེ་ཡི། །བདག་ཅག་སྒྲིབ་པ་
ལས་ནི་གྲོལ་བར་བྱེད། །ཇི་ལྟར་མི་སྡུག་པདྨ་ཟུམ་ལ་བདེ་བར་གཤེགས་པ་ནི། །དེའི་ཁོང་གནས་ལྷ་
མིག་མཐོང་ནས་འདབ་མ་གཅོད་བྱེད་ལྟར། །ཆགས་སྡང་སོགས་དྲི་སྒྲུབས་བསྒྲིབས་རྫོགས་སངས་
སྙིང་པོ་འགྲོ་གཟིགས་ཏེ། །གས་རྗེས་ཐུབ་པ་དེ་བཞིན་སྒྲིབ་པ་དེ་ནི་འཇོམས་པར་མཛད། །ཅེས་པས་
འདོད་ཆགས་ཀྱི་བག་ལ་ཉལ་པདྨ་ངན་པའི་སྦུབས་དང་འདྲ་བ་དང་། །རྟོགས་པ་ཆོས་སྐུ་སངས་རྒྱས་
ཀྱི་སྐུ་དང་འདྲ་བར་བསྟན། ཇི་ལྟར་སྲོག་ཆགས་ཚོགས་སྐོར་སྦྲང་རྩི་ནི། །སྐྱེས་བུ་མཁས་པས་དེ་དོན་
གཉེར་བ་ཡི། །མཐོང་ནས་དེ་དང་ཐབས་ཀྱིས་སྲོག་ཆགས་ཚོགས། །ཀུན་ནས་རབ་ཏུ་བྲལ་བར་བྱེད་
པ་བཞིན། །དྲང་སྲོང་ཆེན་པོས་ཀུན་མཁྱེན་སྤྱན་གྱིས་ནི། །རིག་ཁམས་སྦྲང་རྩི་དང་འདྲ་འདི་གཟིགས་



མཐའ་དཔྱོད་སྨད་ཆ།
ཁམས་གློ་བུར་གྱི་དྲི་མས་སྒྲིབ་པ་དཔེ་དགུས་སྒྲུབ་པ།
(357)
ནས༑ ༑དེ་ཡི་སྒྲིབ་པ་སྦྲང་མ་དང་འདྲ་བ། །གཏན་ནས་རབ་ཏུ་སྤོང་བར་མཛད་པ་ཡིན། །ཇི་ལྟར་
སྦྲང་རྩི་སྲོག་ཆགས་བྱེ་བ་ཕྲག་ཁྲིག་སྟོང་སྒྲིབས་སྦྲང་རྩི་དོན་གཉེར་མིས། །སྦྲང་མ་དེ་དག་བསལ་ཏེ་
ཇི་ལྟར་འདོད་པ་བཞིན་དུ་སྦྲང་རྩིའི་བྱ་བྱེད་པ། །དེ་བཞིན་ལུས་ཅན་ལ་ཡོད་ཟག་པ་མེད་པའི་ཤེས་པ་
སྦྲང་མའི་རྩི་དང་འདྲ། །ཉོན་མོངས་སྦྲང་མ་དང་འདྲ་དེ་འཇོམས་པ་ལ་མཁས་པའི་རྒྱལ་བ་སྐྱེས་བུ་
བཞིན། །ཞེས་པས་ཞེ་སྡང་གི་བག་ལ་ཉལ་སྦྲང་མ་དང་འདྲ་བ་དང་ངེས་དོན་གྱི་མདོ་སྦྲང་རྩི་དང་འདྲ་
བར་བསྟན། ཇི་ལྟར་སྐྲུན་ལྡན་འབྲས་བུའི་སྙིང་པོ་ནི། །མི་རྣམས་ཀྱིས་ནི་ལོངས་སྤྱོད་མི་འགྱུར་བས།།
ཟས་སོགས་དོན་དུ་གཉེར་བ་གང་ཡིན་པ། །དེ་དག་གིས་ནི་སྟུན་ནས་དེ་འབྱིན ལྟར། །དེ་བཞིན་
སེམས་ཅན་ལ་ཡོད་ཉོན་མོངས་ཀྱི། །དྲི་མ་དང་འདྲེས་རྒྱལ་བའང་ཇི་སྲིད་དུ། །ཉོན་མོངས་དྲི་མ་
འདྲེས་ལས་མ་གྲོལ་བ། །དེ་སྲིད་རྒྱལ་མཛད་སྲིད་གསུམ་འདུ་མི་བྱེད། །ཇི་ལྟར་ས་ལུ་བྲ་བོ་ནས་
འབུའི་སྙིང་པོ་སྦྱིན་ལས་མ་གྱུར་གྲ་མ་ཅན། །ལེགས་པར་མ་བསྒྲུབ་མི་རྣམས་ཀྱིས་ནི་སྦྱང་བྱ་
བཟའ་བ་ཞིམ་པོར་མི་འགྱུར་ལྟར། །དེ་བཞིན་སེམས་ཅན་ལ་ཡོད་ཆོས་ཀྱི་དབང་ཕྱུག་ཉོན་མོངས་
སྦུབས་ལས་མ་གྲོལ་ལུས། །ཉོན་མོངས་བཀྲེས་པས་ཉེན་པའི་འགྲོ་ལ་ཆོས་ཀྱི་དགའ་བའི་རོ་སྟེར་
འགྱུར་མ་ཡིན། །ཞེས་པས་གཏི་མུག་གི་བག་ལ་ཉལ་ཕྱིའི་སྐྲུན་པ་དང་འདྲ་བ་དང་དྲང་དོན་གྱི་མདོ་
ནང་གི་སྙིང་པོ་དང་འདྲ་བར་བསྟན། ཇི་ལྟར་རབ་ཏུ་རྒྱུ་ཚེ་མི་ཡི་གསེར། ལྗན་ལྗིན་རུལ་བའི་གནས་སུ་
ལྟུང་གྱུར་ལ། །མི་འཇིག་ཆོས་ཅན་དེ་ནི་དེར་དེ་བཞིན། །ལོ་བརྒྱ་མང་པོ་དག་ཏུ་གནས་པ་ན། །
ལྷ་མིག་དག་ལྡན་ལྷ་ཡིས་དེར་དེ་ནི། །མཐོང་ནས་མི་ལ་འདི་ན་ཡོད་པའི་གསེར། །རིན་ཆེན་མཆོག་
འདི་སྦྱངས་ཏེ་རིན་ཆེན་གྱི། །སྒྲུབ་པར་བྱ་བ་གྱིས་ཞེས་སྨྲ་བ་ལྟར། །དེ་བཞིན་བ་པས་མི་གཙང་དང་འདྲ་བའི།།
ཉོན་མོངས་འདམ་བྱེད་སེམས་ཅན་ཡོན་ཏན་ནི། །གཟིགས་ནས་ཉོན་མོངས་འདམ་དེ་དག་བྱའི་ཕྱིར།།
སྐྱེ་རྒུ་རྣམས་ལ་དམ་ཆོས་ཆུ་ཆར་འབེབས། །ཇི་ལྟར་ལྡན་ལྗིན་རུལ་བའི་གནས་སུ་ལྷུང་བའི་གསེར་



(358)
ཁམས་གློ་བུར་གྱི་དྲི་མས་སྒྲིབ་པ་དཔེ་དགུས་སྒྲུབ་པ།
མཐའ་དད་སྨད་ཆ།
ནི་ལྷ་ཡིས་མཐོང་འགྱུར་ནས། །ཀུན་ཏུ་དག་པར་བྱ་ཕྱིར་མཆོག་ཏུ་མཛེས་པ་མི་ལ་ནན་གྱིས་སྟོན་པ་
ལྟར། །དེ་བཞིན་རྒྱལ་བས་ཉོན་མོངས་མི་གཙང་ཆེན་པོར་ལྷུང་གྱུར་རྫོགས་སངས་རིན་པོ་ཆེ། །
སེམས་ཅན་རྣམས་ལ་གཟིགས་ནས་དེ་དག་བྱ་ཕྱིར་སེམས་ཅན་རྣམས་ལ་ཆོས་སྟོན་ཏོ། །ཞེས་པས་
དུག་གསུམ་མངོན་གྱུར་བ་མི་གཙང་བ་དང་འདྲ་བ་དང་དེ་བཞིན་ཉིད་གསེར་དང་འདྲ་བར་བསྟན། །
ཇི་ལྟར་མི་དབུལ་ཁྱིམ་ནང་ས་འོག་ན། །མི་ཟད་པ་ཡི་གཏེར་ནི་ཡོད་གྱུར་ཏེ། །མི་དེས་དེ་མི་ཤེས་
ཤིང་གཏེར་དེས་ཀྱང་། །དེ་ལ་ང་འདིར་ཡོད་ཅེས་མི་སྨྲ་ལྟར། །དེ་བཞིན་ཡིད་ཀྱི་ནང་ཆུད་རིན་ཆེན་
གཏེར། །དྲི་མེད་བཞག་དང་བསལ་མེད་ཆོས་ཉིད་ཀྱང་། །མ་རྟོགས་པས་ན་དབུལ་བའི་སྡུག་བསྔལ་
ནི། །རྣམ་མང་རྒྱུན་དུ་སྐྱེ་རྒུ་འདིས་མྱོང་ངོ། །ཇི་ལྟར་དབུལ་པོའི་ཁྱིམ་ནང་དུ་ནི་རིན་ཆེན་གཏེར་ཆུད་
གྱུར་པ་མི་ལ་ནི། །རིན་ཆེན་གཏེར་བདག་ཡོད་ཅེས་བརྗོད་པར་མི་བྱེད་དེ་ནི་མི་ཡིས་ཤེས་མིན་ལྟར།།
དེ་བཞིན་ཆོས་གཏེར་ཡིད་ཀྱི་ཁྱིམ་གནས་སེམས་ཅན་དག་ནི་དབུལ་པོ་ལྟ་བུ་སྟེ། །དེ་དག་རྣམས་ཀྱིས་
དེ་ཐོབ་བྱ་ཕྱིར་འཇིག་རྟེན་དུ་ནི་དྲང་སྲོང་ཡང་དག་བལྟམས། །ཞེས་པས་མ་རིགས་བག་ཆགས་ཀྱིས་
སའི་མཐིལ་དང་འདྲ་བ་དང་རང་བཞིན་གནས་རིགས་གཏེར་དང་འདྲ་བར་བསྟན། །ཇི་ལྟར་ཨ་མ་ལ་
སོགས་ཤིང་འབྲས་ལ། །ཡོད་པའི་ས་བོན་མྱུ་གུ་འཇིག་མེད་ཆོས། །ས་རྨོས་ཆུ་སོགས་ལྡན་ལས་ལྗོན་
ཤིང་གི །རྒྱལ་པོའི་དངོས་པོར་རིམ་གྱིས་འགྲུབ་པ་ལྟར། །སེམས་ཅན་རྣམས་ཀྱི་མ་རིགས་སོགས་
འབྲོས་ཀྱི། །ལྕགས་སྦུབས་ནང་ཆུད་ཆོས་ཁམས་དགེ་བ་ཡང་། །དེ་བཞིན་དགེ་བ་དེ་དེ་ལ་བརྟེན་ནས།།
རིམ་གྱིས་ཐུབ་པའི་རྒྱལ་པོའི་དངོས་པོར་འགྱུར། །ཆུ་དང་ཉི་མའི་འོད་དང་རླུང་དང་ས་དང་དུས་
མཁའི་རྐྱེན་རྣམས་ཀྱིས། ཏཱ་ལ་དང་ནི་ཨ་མའི་འབྲས་སྦུབས་གསེབ་ནས་ཤིང་སྐྱེ་ཇི་ལྟ་བར། །
སེམས་ཅན་ཉོན་མོངས་འབྲས་ལྤགས་ནང་ཆུད་རྫོགས་སངས་ས་བོན་མྱུ་གུ་ཡང་། །དེ་བཞིན་དཔེ་
རྐྱེན་དེ་དང་དེ་ཡིས་ཆོས་མཐོན་འཕེལ་བར་འགྱུར་བ་ཡིན། །ཞེས་པས་མཐོང་སྤངས་ཀྱི་ཆོས་འབྲས་



མཐའ་དཔྱོད་སྨད་ཆ།
ཁམས་གློ་བུར་གྱི་དྲི་མས་སྒྲིབ་པ་དཔེ་དགུས་སྒྲུབ་པ།
(359)
ཤུན་དང་འདྲ་བ་དང་རྒྱས་འགྱུར་གྱི་རིགས་མྱུ་གུ་དང་འདྲ་བར་བསྟན། ཇི་ལྟར་རིན་ཆེན་ལས་བྱས་
རྒྱལ་བའི་གཟུགས། །གོས་རུལ་དྲི་ངན་གྱིས་ནི་བཏུམས་གྱུར་པ། །ལམ་གནས་ལྷ་ཡི་མཐོང་ནས་
གྲོལ་བྱའི་ཕྱིར། །ལམ་གནས་དོན་དེ་དེ་ལ་སྨྲ་བ་ལྟར། །དེ་བཞིན་ཐོག་མེད་རྣམ་པ་སྣ་ཚོགས་ཀྱི།།
ཉོན་མོངས་ཀྱིས་བཏུམས་བདེ་གཤེགས་དངོས་པོ་ཉིད། །དུད་འགྲོ་ལ་ཡང་གཟིགས་ནས་དེ་བཞིན་
དེ༑ ༑ཐར་བར་བྱ་བའི་དོན་དུ་ཐབས་སྟོན་མཛད། །ཇི་ལྟར་རིན་ཆེན་རང་བཞིན་དེ་བཞིན་གཤེགས་སྐུ་
དྲི་ངན་གོས་བཏུམས་པ། །ལམ་གནས་ལྷ་ཡི་མིག་གིས་མཐོང་ནས་ཐར་ཕྱིར་མི་ལ་སྟོན་པ་ལྟར། །
དེ་བཞིན་ཉོན་མོངས་གོས་རུལ་གྱིས་བཏུམས་འཁོར་བའི་ལམ་ན་གནས་པའི་ཁམས། །དུད་འགྲོ་ལ་
ཡང་གཟིགས་ནས་ཐར་བར་བྱ་ཕྱིར་རྒྱལ་བས་ཆོས་སྟོན་ཏོ། །ཞེས་པས་སྒོམ་སྤངས་གོས་རུལ་དང་
འདྲ་བ་དང་རང་བཞིན་གནས་རིགས་ངོ་བོ་ཉིད་སྐུར་གནས་འགྱུར་བའི་ནུས་པ་དེ་བཞིན་གཤེགས་
པའི་སྐུ་གཟུགས་དང་འདྲ་བར་བསྟན། ཇི་ལྟར་མི་མོ་གཟུགས་ངན་མགོན་མེད་འགའ། །མགོན་མེད་
འདུག་གནས་སུ་ནི་འདུག་གྱུར་ལ། །མངལ་གྱིས་རྒྱལ་པོའི་དཔལ་ནི་འཛིན་བྱེད་པས། །རང་ལྟོ་ན་ཡོད་
མི་བདག་མི་ཤེས་ལྟར། །སྲིད་པར་སྐྱེ་བ་མགོན་མེད་ཁྱིམ་བཞིན་ཏེ། །མ་དག་སེམས་ཅན་མངལ་
ལྡན་བུད་མེད་བཞིན། དེ་ལ་གང་ཞིག་ཡོད་པས་མགོན་བཅས་པ། །དྲི་མེད་ཁམས་ནི་དེ་ཡི་མངལ་
གནས་བཞིན། །ཇི་ལྟར་བུད་མེད་ལུས་ལ་དྲི་བཅས་གོས་གྱོན་མི་སྡུག་གཟུགས་ལྡན་པ། །ས་བདག་
མངལ་ན་གནས་ཀྱང་མགོན་མེད་ཁང་པར་སྡུག་བསྔལ་མཆོག་མྱོང་ལྟར། །དེ་བཞིན་བདག་རང་ནང་
གནས་མགོན་ཡོད་གྱུར་ཀྱང་མགོན་མེད་བློ་ལྡན་པ། །འགྲོ་བ་ཉོན་མོངས་དབང་གིས་ཡིད་མ་ཞི་བས་
སྡུག་བསྔལ་གཞི་ལ་གནས། །ཞེས་པས་མ་དག་པའི་ས་ལ་བརྟེན་པའི་སྒྲིབ་པ་སྡུག་བསྔལ་གྱིས་
གདུངས་བའི་བུད་མེད་དང་འདྲ་བ་དང་རྒྱས་འགྱུར་གྱི་རིགས་ལོངས་སྤྱོད་རྫོགས་སྐུར་གནས་འགྱུར་
བའི་ནུས་པ་འཁོར་ལོས་བསྒྱུར་རྒྱལ་དང་འདྲ་བར་བསྟན། ཇི་ལྟར་ནང་གི་གསེར་ཞུན་གཟུགས་རྒྱས་



(360)
ཁམས་གློ་བུར་གྱི་དྲི་མས་སྒྲིབ་པ་དཔེ་དགུས་སྒྲུབ་པ།
མཐའ་དཔྱོད་སྨད་ཆ།
པ༑ ༑ཞི་བ་ཕྱི་རོལ་པ་ཡི་རང་བཞིན་ཅན། །མཐོང་ནས་དེ་ཤེས་པ་དག་ནང་གི་གསེར། །སྦྱང་ཕྱིར་ཕྱི་རོལ་
སྒྲིབ་པ་སེལ་བ་ལྟར། །རང་གཞན་འོད་གསལ་དྲི་མ་རྣམས་ཀྱང་ནི། །གློ་བུར་དུ་ནི་རྣམ་པར་གཟིགས་
གྱུར་ནས། །རིན་ཆེན་འབྱུང་གནས་ལྟ་བུའི་འགྲོ་བ་རྣམས། །སྒྲིབ་པ་དག་ལས་སྦྱོང་མཛད་བྱང་ཆུབ་
མཆོག །ཇི་ལྟར་དྲི་མེད་གསེར་འབར་ལས་བྱས་ས་ཡི་ནང་དུ་ཆུད་གྱུར་གཟུགས། ཞི་དེ་རང་བཞིན་
མཁས་པས་རིག་ནས་ས་དག་སེལ་བ་ལྟར། །དེ་བཞིན་ཀུན་མཁྱེན་དག་པའི་གསེར་འདྲ་ཞི་བའི་ཡིད་
ནི་མཁྱེན་གྱུར་ནས། །ཆོས་འཆད་ཚུལ་གྱིས་བརྡེག་སྤྱད་བསྒྲུབས་པས་སྒྲིབ་པ་དག་ནི་སེལ་བར་
མཛད། །ཅེས་པས་དག་ས་ལ་བརྟེན་པའི་སྒྲིབ་པ་ས་སྐོང་དང་འདྲ་བ་དང་རྒྱས་འགྱུར་གྱི་རིགས་སྤྲུལ་
སྐུར་གནས་འགྱུར་བའི་ནུས་པ་གསེར་གྱི་གཟུགས་དང་འདྲ་བར་བསྟན་པའི་ཕྱིར། འོ་ན་སྒྲིབ་བྱེད་དྲི་
མ་དགུ་པོ་དེས་གང་ཟག་གང་དང་གང་ལ་སྒྲིབ་པ་ཡིན་ཞེ་ན། བཤད་དུ་ཡོད་དེ། དྲི་འདི་དག་གིས་
བྱིས་རྣམས་དང་། །དགྲ་བཅོམ་སློབ་པ་བློ་ལྡན་རྣམས། །རིམ་བཞིན་བཞི་དང་གཅིག་དང་ནི། །གཉིས་
དང་གཉིས་ཀྱིས་མ་དག་ཉིད། །ཅེས་གསུངས་པ་ལས་བྱིས་པ་སོ་སོ་སྐྱེ་བོ་རྣམས་སྒྲིབ་པ་དང་པོ་
བཞིས་མ་དག །དམན་པའི་དགྲ་བཅོམ་པ་རྣམས་མ་རིག་བག་ཆགས་ཀྱིས་མ་དག །ཐེག་ཆེན་སློབ་པ་
འཕགས་པ་རྣམས་མཐོང་སྤངས་དང་སྒོམ་སྤངས་གཉིས་ཀྱིས་མ་དག །བློ་ལྡན་བྱང་སེམས་འཕགས་
པ་རྣམས་མ་དག་པ་དང་དག་པའི་ས་ལ་རྟེན་པའི་དྲི་མ་གཉིས་ཀྱིས་མ་དག་པའི་ཕྱིར་ཏེ། སྒྲིབ་པ་དང་
པོ་བཞིས་སོ་སོ་སྐྱེ བོ་རྣམས་ཀྱིས་ཐར་པ་ཐོབ་པ་ལ་གཙོ་བོར་བར་དུ་གཅོད། མ་རིག་བག་ཆགས་ཀྱི་
སས་ཐེག་དམན་དགྲ་བཅོམ་གྱིས་ཐམས་ཅད་མཁྱེན་པ་ཐོབ་པ་ལ་གཙོ་བོར་བར་དུ་གཅོད། མཐོང་སྒོམ་
ལམ་གྱི་སྤངས་བྱས་ཐེག་ཆེན་སློབ་པ་རྣམས་ཀྱིས་ལམ་གོང་མ་བགྲོད་པ་ལ་གཙོ་བོར་བར་དུ་གཅོད།
མ་དག་པ་དང་དག་པའི་ས་ལ་བརྟེན་པའི་སྒྲིབ་པས་བྱང་སེམས་འཕགས་པ་རྣམས་ཀྱིས་ས་གོང་མ་
གོང་མ་ཐོབ་པ་ལ་གཙོ་བོར་བར་དུ་གཅོད་པར་བྱེད་པའི་ཕྱིར། དེ་ཡང་སྒྲིབ་པ་དང་པོ་བཞི་ཉོན་སྒྲིབ་



མཐའ་དཔྱོད་སྨད་ཆ།་
ཁམས་གློ་བུར་གྱི་དྲི་མས་སྒྲིབ་པ་དཔེ་དགུས་སྒྲུབ་པ།
(361)
25
དང༌༑ ལྔ་པ་ཤེས་སྒྲིབ་ཡིན་ལ་ལྷག་མ་རྣམས་ནི་སོ་སོར་མ་ཕྱེ་བར་བཞག །སྒྲིབ་པ་གཉིས་ཀྱི་ངོ་བོ་དེ་
ཙམ་ཤེས་པར་སླ་ཞིང་། རྣམ་བཤད་འདིར་ཤེས་སྒྲིབ་ཀུན་བཏགས་གསུངས་པ་ནི། འཇུག་ཊིཀ་ཆེན་
མོར༑ ཉོན་མོངས་ཐམས་ཅད་མ་ཟད་བར་དུ་ཤེས་སྒྲིབ་མི་སྤོང་བར་གསུངས་པ་དང་མི་འགྲིག་པས་
རེ་ཞིག་དོར་བ་ལ་ཁ་ན་མ་ཐོ་བ་མེད་དོ། །འོ་ན་དྲི་མ་དགུ་པོ་པདྨ་སོགས་དང་ཆོས་མཚུངས་པའི་རྒྱུ་
མཚན་ཅི་ཞེ་ན། བཤད་དུ་ཡོད་དེ། ཇི་ལྟར་པདྨ་འདམ་སྐྱེས་ཏེ། །མདུན་དུ་གྱུར་ན་ཡིད་དགའ་དང་།།
ཕྱིས་ནས་དགའ་བ་མེད་འགྱུར་བ། །འདོད་ཆགས་དགའ་བ་དེ་བཞིན་ནོ། །ཇི་ལྟར་སྲོག་ཆགས་སྲུང་
མ་ནི། །ཤིན་ཏུ་འཁྲུགས་ཏེ་མདུང་བརྡེག་ལྟར། །དེ་བཞིན་ཞེ་སྡང་སྐྱེས་པས་ན། །སྙིང་ལ་སྡུག་བསྔལ་
བསྐྱེད་པར་བྱེད། །ཇི་ལྟར་འབྲས་སོགས་སྙིང་པོ་ནི། །ཕྱི་རོལ་སྦྱིན་པས་སྒྲིབ་པ་ལྟར། །དེ་བཞིན་སྙིང་
པོའི་དོན་མཐོང་བ། །མ་རིག་སྒོ་ངའི་སྦུབས་ཀྱིས་བསྒྲིབས། །ཇི་ལྟར་མི་གཙང་མི་མཐུན་པ། །དེ་
བཞིན་ཆགས་དང་བཅས་རྣམས་ཀྱིས། འདོད་པ་བརྟེན་པའི་རྒྱུ་ཡིན་ཕྱིར། །ཀུན་ནས་ལྡང་བ་མི་གཙང་
འདྲ་༑ །ཇི་ལྟར་ནོར་ནི་བསྒྲིབས་པས་ན། །མི་ཤེས་གཏེར་མི་ཐོབ་པ་དང་། །དེ་བཞིན་སྐྱེ་ལ་རང་བྱུང་
ཉིད༑ ༑མ་རིག་བག་ཆགས་ས་ཡིས་བསྒྲིབས། །ཇི་ལྟར་སྨྱུག་སོགས་རིམ་སྐྱེས་པས། །ས་བོན་ཤུན་
པ་གཅོད་པ་ལྟར། །དེ་བཞིན་དེ་ཉིད་མཐོང་བ་ཡིས། །མཐོང་སྤངས་རྣམས་ནི་ལྡོག་པར་འགྱུར།།
འཕགས་པའི་ལམ་དང་འབྲེལ་བ་ལས། །འཇིགས་ཚོགས་སྙིང་པོ་བཅོམ་རྣམས་ཀྱིས། །སྒོམ་ལམ་
ཡེ་ཤེས་སྤངས་བྱ་རྣམས། །གོས་རུལ་དག་དང་མཚུངས་པར་བསྟན། །ས་བདུན་ལ་བརྟེན་དྲི་མ་ནི།།
མངལ་སྦུབས་དྲི་མ་དག་དང་མཚུངས་། །མངལ་སྦུབས་བྲལ་འདྲ་མི་རྟོག་པའི། །ཡེ་ཤེས་རྣམ་པར་
སྨིན་པ་བཞིན། །ས་གསུམ་རྗེས་འབྲེལ་དྲི་མ་རྣམས། །ས་འདམ་གོས་བཞིན་ཤེས་བྱ་སྟེ། །བདགཉིད་
ཆེན་པོ་རྡོ་རྗེ་ལྟའི། །ཏིང་ངེ་འཛིན་གྱི་གཞོམ་བྱ་ཡིན། །དེ་ལྟར་ཆགས་སོགས་དྲི་མ་དགུ། །པདྨ་ལ་
སོགས་དག་དང་མཚུངས། །ཞེས་གསུངས་པ་ལས་ཐོན་པར་འགྱུར་བའི་ཕྱིར། དེའི་ཚུལ་ཡང་།



(362)
ཁམས་གློ་བུར་གྱི་དྲི་མས་སྒྲིབ་པ་དཔེ་དགུས་སྒྲུབ་པ།
མཐའ་དཔྱོད་སྨད་ཆ།
འདོད་ཆགས་ཀྱི་བག་ལ་ཉལ་ནི་པདྨ་དང་མཚུངས་པ་ཡིན་ཏེ། པདྨ་གསར་པའི་དུས་སུ་ཡིད་དགའ་
བ་དང་རྙིངས་ནས་དགའ་བ་མེད་པར་འགྱུར་བ་བཞིན་དུ་འདོད་ཆགས་ཀྱི་དགའ་བ་ཡང་དེ་དང་འདྲ་
བའི་ཕྱིར། ཞེ་སྡང་གི་བག་ལ་ཉལ་ནི་སྦྲང་མ་དང་མཚུངས་པ་ཡིན་ཏེ། སྦྲང་མ་འཁྲུགས་ཏེ་མདུང་
བརྡེག་པ་ལྟར་ཞེ་སྡང་སྐྱེས་པ་ན་སེམས་མི་སྲུན་པར་འགྱུར་བའི་ཕྱིར། གཏི་མུག་གི་བག་ལ་ཉལ་ནི་
སྐྲུན་པ་དང་མཚུངས་པ་ཡིན་ཏེ། འབྲུའི་སྙིང་པོ་སྐྲུན་པས་སྒྲིབ་པ་ལྟར་སྙིང་པོའི་དོན་མཐོང་བ་ལ་མ་
རིག་པའི་སྒོ་ངའི་སྦུབས་ཀྱི་བསྒྲིབས་པའི་ཕྱིར། དུག་གསུམ་གྱི་ཀུན་ལྡང་མངོན་གྱུར་བ་ནི་མི་གཙང་
བ་དང་མཚུངས་པ་ཡིན་ཏེ། །མི་གཙང་བ་ཁུ་ཁྲག་སོགས་གཙང་སྦྲ་ཅན་དང་ཡིད་མི་མཐུན་པ་ལྟར་དུག་
གསུམ་མངོན་གྱུར་བག་ཆགས་བཅས་རྣམས་ཀྱི་འདོད་པ་བསྟན་པའི་རྒྱུར་དགོས་པའི་ཕྱིར། མ་རིག་
བག་ཆགས་ཀྱི་ས་ནི་ས་དང་མཚུངས་པ་ཡིན་ཏེ། རིན་པོ་ཆེའི་གཏེར་སས་བསྒྲིབས་པ་ན་མི་མཐོང་
ཞིང་མི་ཐོབ་པ་ལྟར་སྐྱེ་འགྲོ་རྣམས་ཀྱི་རང་བྱུང་བདེ་བར་གཤེགས་པའི་སྙིང་པོ་སྒྲིབ་བྲལ་ཐོབ་པ་ལ་
མ་རིག་བག་ཆགས་ཀྱི་སས་སྒྲིབ་པའི་ཕྱིར། མཐོང་སྤངས་ས་ནི་འབྲས་ཤུན་དང་མཚུངས་པ་ཡིན་
ཏེ༑ མྱུ་གུ་སོགས་རིམ་གྱིས་སྐྱེས་པ་ས་བོན་གྱིས་ཤུན་པ་ཉམས་འགྲོ་བ་ལྟར་དེ་ཁོ་ན་ཉིད་མངོན་སུམ་
དུ་མཐོང་བ་ཡིས་བཟློག་པར་འགྱུར་བའི་ཕྱིར། སྒོམ་སྤངས་ས་ནི་གོས་རུལ་དང་མཚུངས་པ་ཡིན་ཏེ།
གོས་རུལ་སྙིང་པོ་རགས་པ་ཟད་པ་ལྟར་སྒོམ་སྤངས་ཡང་འཇིག་ལྟ་ཀུན་བཏགས་ས་བཅོམ་པའི་ལྷག་
མ་ཡིན་པའི་ཕྱིར། །མ་དག་ས་བདུན་ལ་བརྟེན་པའི་སྒྲིབ་པ་ནི་མངལ་སྦུབས་ཀྱི་དྲི་མ་དང་མཚུངས་པ་
ཡིན་ཏེ། ས་བརྒྱད་པའི་ཡེ་ཤེས་མངལ་སྦུབས་ནས་ཐོན་པའི་བུ་ཆུང་ནི་རྣམ་སྨིན་གྱི་ལུས་བཞིན་གནས་
པའི་ཕྱིར། དག་པ་ས་གསུམ་ལ་རྟེན་པའི་དྲི་མ་ནི་ས་སྐོང་དང་མཚུངས་པ་ཡིན་ཏེ། བཟང་པོ་ལ་
སོགས་པས་ས་སེལ་བར་བྱེད་པ་ལྟར་སྤང་བྱ་དེ་ཡང་སྒོམ་ལམ་རྡོ་རྗེ་ལྟ་བུ འི་ཏིང་ངེ་འཛིན་གྱིས་
གཞོམ་པར་བྱ་བ་ཡིན་པའི་ཕྱིར། ཞེས་པ་རྣམས་ལས་ཤེས། འོ་ན་དྲི་མ་དགུ་པོ་པདྨ་སོགས་དང་ཆོས་
་



མཐའ་དཔྱོད་སྨད་ཆ།
ཁམས་གློ་བུར་གྱི་དྲི་མས་སྒྲིབ་བ་དཔེ་དགུས་སྒྲུབ་པ།
(363)
མཚུངས་ཚུལ་དེ་ལྟར་ཡིན་མོད། སྙིང་པོའི་རང་བཞིན་གྱི་ཆོས་དགུ་པོ་སངས་རྒྱས་སོགས་དང་ཆོས་
མཚུངས་པའི་རྒྱུ་མཚན་ཅི་ཞེ་ན། བཤད་དུ་ཡོད་དེ། འཇིག་རྟེན་འདས་ཕྱིར་འཇིག་རྟེན་ན། །འདི་ལ་
དཔེ་ནི་མི་དམིགས་པས། །དེ་བཞིན་གཤེགས་པ་ཉིད་དང་ཁམས། །འདྲ་བ་ཉིད་དུ་བསྟན་པ་ཡིན།།
ཕྲ་མོ་ཟབ་མོའི་ཚུལ་བསྟན་ནི། །སྦྲང་རྩི་རོ་གཅིག་པ་བཞིན་ཏེ། །རྣམ་པ་སྣ་ཚོགས་ཚུལ་བསྟན་ནི། །སྣ་
ཚོགས་སྒྲུབས་སྙིང་བཞིན་ཞེས་བྱ། །རང་བཞིན་འགྱུར་བ་མེད་པ་དང༌། །དགེ་དང་རྣམ་པར་དག་པའི་
ཕྱིར༑ །དེ་བཞིན་ཉིད་འདི་གསེར་གྱི་ནི། །གཟུགས་དང་མཚུངས་པར་བརྗོད་པ་ཡིན། །གཏེར་དང་
འབྲས་བུའི་ཤིང་བཞིན་དུ། །རིགས་དེའང་རྣམ་གཉིས་ཤེས་བྱ་སྟེ། །ཐོག་མེད་རང་བཞིན་གནས་པ་
དང༌༑ ༑ཡང་དག་བླངས་པ་མཆོག་ཉིད་དོ། །རིགས་འདི་གཉིས་ལས་སངས་རྒྱས་ཀྱི། །སྐུ་གསུམ་
ཐོབ་པར་འདོད་པ་ཡིན། །དང་པོས་སྐུ་ནི་དང་པོ་སྟེ། །གཉིས་པ་ཡིས་ནི་ཕྱི་མ་གཉིས། །ངོ་བོ་ཉིད་སྐུ་
མཛེས་པ་ནི། །རིན་ཆེན་སྐུ་འདྲར་ཤེས་བྱ་སྟེ། །རང་བཞིན་གྱིས་ནི་བྱས་མིན་དང་། །ཡོན་ཏན་རིན་
ཆེན་གཏེར་ཡིན་ཕྱིར། །ཆོས་ཆེན་རྒྱལ་སྲིད་ཆེ་ལྡན་ཕྱིར། །རྫོགས་ལོངས་འཁོར་ལོས་བསྒྱུར་བཞིན་
ནོ༑ ༑གཟུགས་བརྙན་གྱི་ནི་རང་བཞིན་ཕྱིར། །སྤྲུལ་པ་གསེར་གྱི་གཟུགས་ལྟ་བུ། །ཞེས་གསུངས་པ་
ལས་ཐོན་པར་འགྱུར་བའི་ཕྱིར། དེའི་ཚུལ་ལ་ཡང་། ཁམས་དྲི་མ་དང་བྲལ་བ་མཐར་ཐུག་པའི་ཆོས་
ཀྱི་སྐུ་ནི་སངས་རྒྱས་དང་མཚུངས་པ་ཡིན་ཏེ། འཇིག་རྟེན་ན་དཔེ་ཟླ་དང་བྲལ་བའི་འཇིག་རྟེན་ལས་
འདས་པའི་ཡོན་ཏན་ཡིན་པའི་ཕྱིར། ངེས་དོན་གྱི་མདོ་ནི་སྦྲང་རྩི་དང་མཚུངས་པ་ཡིན་ཏེ། ཟབ་མོ་སྟོང་
པ་ཉིད་བརྗོད་བྱར་སྟོན་པའི་རོ་མངར་དང་ལྡན་པའི་ཕྱིར། དྲང་དོན་གྱི་མདོ་ནི་ནང་གི་སྙིང་པོ་དང་
མཚུངས་པ་ཡིན་ཏེ། མིང་ཚིག་རྣམ་པ་སྣ་ཚོགས་པའི་སྒོ་ནས་དོན་དམ་ཟབ་མོ་ལ་གཞོལ་ཞིང་འབབ་
པའི་ཕྱིར། དེ་བཞིན་ཉིད་ནི་གསེར་གྱི་གཟུགས་དང་མཚུངས་པ་ཡིན་ཏེ། ངོ་བོ་འགྱུར་བ་མེད་པ་དང་
དགེ་ཞིང་བཟང་བ་དང་རང་བཞིན་གྱིས་རྣམ་པར་དག་པའི་ཕྱིར། རང་བཞིན་གནས་རིགས་ནི་གཏེར་



(364)
ཁམས་རྟོགས་བྱེད་ཀྱི་ཡུལ་ཅན་བཤད་པ།
མཐའ་དཔྱོད་སྨད་ཆ།
དང་མཚུངས་པ་ཡིན་ཏེ། གཏེར་དང་པོ་ནས་ཡོད་པ་བཞིན་དུ་ཐོག་མ་མེད་པ་ནས་སེམས་ཀྱི་རང་
བཞིན་དུ་གནས་པའི་ཕྱིར། རྒྱུས་འགྱུར་གྱི་རིགས་ནི་ཤིང་ནྱ་གྲོ་ཏ་དང་མཚུངས་པ་ཡིན་ཏེ། གཟུགས་
སྐུ་གཉིས་ཀྱི་འབྲས་བུ་བཟང་པོ་བསྐྲུན་པའི་ཕྱིར། རང་བཞིན་གནས་རིགས་གནས་གྱུར་པའི་ངོ་བོ་
ཉིད་སྐུ་ནི་རིན་པོ་ཆེའི་སྐུ་དང་མཚུངས་པ་ཡིན་ཏེ། རྒྱུ་རྐྱེན་གཞན་གྱིས་མ་བྱས་ཞིང་སྟོབས་ལ་སོགས་
པའི་ཡོན་ཏན་གྱི་གཏེར་ལྟ་བུ་ཡིན་པའི་ཕྱིར། རྒྱུས་འགྱུར་གྱི་རིགས་གནས་གྱུར་པའི་ལོངས་སྐུ་ནི་
འཁོར་ལོས་བསྒྱུར་རྒྱལ་དང་མཚུངས་པ་ཡིན་ཏེ། ཐེག་པ་ཆེན་པོའི་ཆོས་ཀྱི་རྒྱལ་སྲིད་དང་ལྡན་པའི་
ཕྱིར༑ རྒྱས་འགྱུར་གྱི་རིགས་གནས་གྱུར་པའི་མཆོག་གི་སྤྲུལ་སྐུ་ནི་གསེར་ལས་བྱས་པའི་སངས་
རྒྱས་ཀྱི་གཟུགས་དང་མཚུངས་པ་ཡིན་ཏེ། ལོངས་སྐུའི་མཚན་དཔེ་ལ་ལྟོས་ཏེ་གཟུགས་བརྙན་གྱི་ནི་
རང་བཞིན་ཡིན་པའི་ཕྱིར། ཞེས་པ་རྣམས་ལས་ཤེས། འོན་ཏེ་རང་བཞིན་གནས་རིགས་དང་བདེ་
གཤེགས་སྙིང་པོ་གཉིས་དངོས་པོ་ལ་ཁྱད་པར་མེད་པ་ཡིན་མོད། ཆོས་སྐུ་སོགས་གཞན་བརྒྱད་པོ་
སྙིང་པོ་དངོས་མ་ཡིན་པས་དེ་རྣམས་དང་སངས་རྒྱས་སོགས་ཆོས་མཚུངས་སྦྱར་ནས་སྙིང་པོ་ཇི་ལྟར་
རྟོགས་པར་འགྱུར་ཞེ་ན། མི་རྟོགས་པའི་སྐྱོན་མེད་དེ། རྫོགས་སངས་སྐུ་ནི་འཕྲོ་ཕྱིར་དང་། །ཞེས་
གསུ ངས་པ་ལྟར་སེམས་ཅན་ཐམས་ཅད་ལ་ཆོས་ཀྱི་སྐུ་འཕྲོ་བའི་རྒྱུ་མཚན་གྱི་ཁམས་བདེ་བར་
གཤེགས་པའི་སྙིང་པོ་སྦྱོང་བྱེད་ཀྱི་ཆོས་ཀྱིས་སྦྱང་བར་ནུས་པར་འགྲུབ་པས་ཆོས་སྐུ་སངས་རྒྱས་དང་
ཆོས་མཐུན་སྦྱར་བ་ལས་སྙིང་པོ་རྟོགས་པར་འགྱུར་ཞིང་དྲང་ངེས་ཀྱི་མདོ་ཆོས་སྐུའི་རྒྱུ་མཐུན་གྱི་
འབྲས་བུ་ཡིན་པའི་ཕྱིར་དང་དེ་བཞིན་ཉིད་སྙིང་པོ་དང་ངོ་བོ་དབྱེར་མེད་ཅིང་འགྱུར་བ་མེད་པར་
མཚུངས་པ་དང་རྒྱས་འགྱུར་གྱི་རིགས་ཆོས་སྐུ་འཕྲོས་པ་ནུས་པ་ཁྱད་པར་ཅན་དུ་གྱུར་པའི་རིགས་ཡིན་
ཞིང་སྐུ་གསུམ་ནི་ཆོས་སྐུ་དངོས་ཡིན་པའི་ཕྱིར་རོ།།
༈ གསུམ་པ་རང་བྱུང་རྣམས་ཀྱི་དོན་དམ་དེ། །དད་པ་ཉིད་ཀྱིས་རྟོགས་བྱ་ཡིན། །ཉི་མའི་



མཐའ་དཔྱོད་སྨད་ཆ།
ཁམས་རྟོགས་བྱེད་ཀྱི་ཡུལ་ཅན་བཤད་པ།
(365)
དཀྱིལ་འཁོར་འོད་འབར་བ། །མིག་མེད་པས་ནི་མཐོང་བ་མེད། །ཅེས་པས་ཁམས་རྟོགས་བྱེད་ཀྱི་
ཡུལ་ཅན་འཆད་ཚུལ་ལ། རང་ཕྱོགས་ཀྱི་ཊིཀ་མཛད་པ་ཁ་ཅིག །བདེ་བར་གཤེགས་པའི་སྙིང་པོ་
དེ་ཉིད་སོ་སྐྱེ་ཐ་མལ་པ་དང་ཉན་རང་སོ་སྐྱེ་དང་ཐེག་པ་ལ་གསར་དུ་ཞུགས་པའི་བྱང་སེམས་རྣམས་
ཀྱིས་མངོན་སུམ་དུ་མཐོང་བ་མ་ཡིན་ཏེ། དེ་རྣམས་ཀྱིས་དད་པ་ཉིད་ཀྱིས་དོན་སྤྱིའི་ཚུལ་དུ་རྟོགས་
པར་བྱ་བ་ཡིན་པའི་ཕྱིར། དཔེར་ན་ཉི་མའི་དཀྱིལ་འཁོར་མིག་མེད་པས་མངོན་སུམ་དུ་མི་མཐོང་བ་
བཞིན་ནོ། །ཞེས་གསུངས། མི་འཐད་དེ། སོ་སོ་སྐྱེ་བོས་བདེ་གཤེགས་སྙིང་པོ་མངོན་སུམ་དུ་རྟོགས་
སམ་སྙམ་པའི་དོགས་པ་རྟོགས་ལྡན་ལ་མི་འབྱུང་བས་དེ་གཞུང་འདིས་དམིགས་ཕུག་ནས་འགོག་པ་
སྐབས་སུ་མ་བབ་པའི་ཕྱིར་དང་། གང་ཟག་བཞི་པོ་དེས་བདེ་གཤེགས་སྙིང་པོ་དད་པས་མ་རྟོགས་
པའི་ཕྱིར། གང་ཟག་བཞི་པོ་དེས་བདེ་གཤེགས་སྙིང་པོ་ཚད་མས་མ་རྟོགས་པའི་ཕྱིར། འགྲེལ་པར།
མདོར་བསྡུ་ན་གང་ཟག་བཞི་པོ་འདི་དག་ནི་དེ་བཞིན་གཤེགས་པའི་སྙིང་པོར་མཐོང་བ་ལ་ནི་མིག་
དང་མི་ལྡན་པར་རྣམ་པར་བཞག་པ་ཡིན་ཏེ། བཞི་གང་ཞེ་ན། འདི་ལྟ་སྟེ། སོ་སོའི་སྐྱེ་བོ་དང་།
ཉན་ཐོས་དང་། རང་སངས་རྒྱས་དང༌། ཐེག་པ་ལ་གསར་དུ་ཞུགས་པའི་བྱང་ཆུབ་སེམས་དཔའ་སྟེ།
ཇི་སྐད་དུ། བཅོམ་ལྡན་འདས་དེ་བཞིན་གཤེགས་པའི་སྙིང་པོ་འདི་ནི་འཇིག་ཚོགས་ལ་ལྟ་བར་ལྷུང་
བ་རྣམས་དང་། ཕྱིན་ཅི་ལོག་ལ་མངོན་པར་དགའ་བ་རྣམས་དང་། སྟོང་པ་ཉིད་ལ་སེམས་རྣམ་པར་
གཡེངས་བ་རྣམས་ཀྱི་སྤྱོད་ཡུལ་དུ་མ་ལགས་སོ། །ཞེས་གསུངས་པ་ཡིན་ནོ། །ཞེས་གོང་དུ་བཤད་པའི་
གང་ཟག་བཞི་པོ་དེ་རིམ་པ་བཞིན་དུ་འཇིག་ཚོགས་ལ་ལྟ་བར་ལྷུང་བ་དང་། ཕྱིན་ཅི་ལོག་ལ་མངོན་
པར་དགའ་བ་དང་། སྟོང་པ་ཉིད་ལ་སེམས་གཡེངས་པའི་རྒྱུ་མཚན་གྱིས་དེ་བཞིན་གཤེགས་པའི་
སྙིང་པོ་མ་རྟོགས་པར་གསུངས་པའི་ཕྱིར་དང་། རྣམ་བཤད་འདིར་ཡང་དེ་བཞིན་གཤེགས་པའི་སྙིང་
པོ་སྤྲོས་བྲལ་དེ་ཉིད། གང་ཟག་བཞི་པོ་འདིས་མ་རྟོགས་པར་སྤྱིར་སྟོན་ཞིང་། ཞེས་པ་དང༌། དེས་ན་



(366)
ཁམས་རྟོགས་བྱེད་ཀྱི་ཡུལ་ཅན་བཤད་པ།
མཐའ་དཔྱོད་སྨད་ཆ།
དེ་བཞིན་གཤེགས་པའི་སྙིང་པོ་དྲི་མ་དང་བཅས་པ་དེ་ཉིད་མ་རྟོགས་པའི་གང་ཟག་ཡོད་ཅེ་ན།
རིགས་ཅན་གསུམ་གྱི་གང་ཟག་ཁྱད་པར་བ་གསུམ་དང་དེ་ལས་གཞན་པའི་སོ་སོའི་སྐྱེ་བོ་ཁ་ཅིག་གོ་
ཞེས་པའི་དོན་དུ་ཤེས་པར་བྱའོ། ཞེས་གསལ་བར་གསུངས་པའི་ཕྱིར། གཞན་ཡང་ཁྱེད་ཀྱིས་ཇི་སྐད་
བཤད་པ་རྩ་འགྲེལ་དང་ཊིཀྐའི་དགོངས་པར་མ་སོང་སྟེ། འགྲེལ་པར། དེ་ལྟར་སྟོང་པ་ཉིད་ལ་སེམས་
རྣམ་པར་གཡེངས་བ་ནི་ཐེག་ཆེན་ལ་གསར་དུ་ཞུགས་པའི་བྱང་ཆུབ་སེམས་དཔའི་སྟོང་པ་ཉིད་ཀྱི་དོན་
གྱི་ཚུལ་དེ་བཞིན་གཤེགས་པའི་སྙིང་པོ་ལས་ཉམས་པ་དག་ལ་བརྗོད་དོ། །ཞེས་པ་དང་། ཡང་གང་
དག་གང་ཞིག་རྟོགས་པར་བྱ་བ་དང་སྒོམ་པར་བྱ་བ་སྟོང་པ་ཉིད་ཅེས་བྱ་བ་གཟུ གས་ལ་སོགས་པ་
ལས་ཐ་དད་པའི་དངོས་པོ་ཡོད་པ་ཡིན་ནོ། །ཞེས་སྟོང་པ་ཉིད་དུ་དམིགས་པས་སྟོང་པ་ཉིད་ལ་སྟོན་
པའོ༑ ༑ཞེས་འབྱུང་བའི་སྔ་མའི་བྱང་སེམས་ཀྱི་ངོས་འཛིན་མཛད་པ་ན། ཊིཀྐར། འདིས་ནི་མཛོད་རྩ་
འགྲེལ་དང་ཚད་མ་སྡེ་བདུན་ནས་བཤད་པའི་ཉན་ཐོས་སྡེ་པའི་ལྟ་བ་དེ་ཙམ་ལས་ཁོང་དུ་མ་ཆུད་པའི་
བྱང་ཆུབ་སེམས་དཔའ་ཁ་ཅིག་བསྟན་པ་ཡིན་ནོ། །ཞེས་བྱེ་སྨྲའམ་མདོ་སྡེ་པར་གྱུར་པའི་བྱང་ཆུབ་
སེམས་དཔའ་ལ་བཤད་། ལུང་ཕྱི་མའི་གང་ཟག་ངོས་འཛིན་པ་ན་ཊིཀྐར། ཡང་བྱང་ཆུབ་སེམས་
དཔའ་སེམས་དཔའ་ཆེན་པོ་རྣལ་འབྱོར་སྤྱོད་པ་བ་སེམས་ཙམ་པ་གང་དག །ཅེས་སེམས་ཙམ་པར་
གྱུར་པའི་བྱང་ཆུབ་སེམས་དཔའ་ལ་གསུངས་པ་གང་ཞིག །དབུ་མ་རང་རྒྱུད་པ་མན་ཆད་ཀྱིས་སྟོང་པ་
ཉིད་མ་རྟོགས་པར་འདོད་དགོས་པའི་ཕྱིར། འགྲེལ་པ་དང་ཊིཀྐའི་གསུང་དྲངས་པ་དེ་རྣམས་ཀྱིས་ནི་
མཁས་པ་གང་དག་བྱང་ཆུབ་སེམས་དཔའ་ལ་སྟོང་པ་ཉིད་རྟོགས་མྱོང་བས་ཁྱད་པར་བཞེད་པ་དག་
ཀྱང་ཞར་ལ་བཀག་པ་ཡིན་ནོ། །ཡང་ཁ་ཅིག །དད་པ་ཉིད་ཀྱིས་རྟོགས་བྱ་ཡིན། ཞེས་གསུངས་པའི་
བདེ་བར་གཤེགས་པའི་སྙིང་པོ་དེ་བཞིན་གཤེགས་པའི་ལུང་འབའ་ཞིག་ལ་བརྟེན་ནས་རྟོགས་པར་
བྱ་བ་ཡིན་པའི་དོན་དུ་འཆད། མི་འཐད་དེ། སྙིང་པོ་ཤིན་ཏུ་ལྐོག་གྱུར་མིན་པའི་ཕྱིར་ཏེ། དེ་དངོས་



མཐའ་དཔྱོད་སྨད་ཆ།
ཁམས་རྟོགས་བྱེད་ཀྱི་ཡུལ་ཅན་བཤད་པ།
(36)
སྟོབས་རྗེས་དཔག་ཚད་མར་སོང་བའི་གཞལ་བྱ་ཡིན་པའི་ཕྱིར་ཏེ། །རྟེན་ཅིང་འབྲེལ་པར་འབྱུང་བ་དེ་
སེམས་ཅན་གྱི་རྒྱུད་ཀྱི་སེམས་རང་བཞིན་གྱིས་མེད་པར་བསྒྲུབ་པའི་དངོས་སྟོབས་ཀྱི་རྟགས་ཡིན་
པའི་ཕྱིར། ཡང་ཕལ་ཆེ་བ། སྟོང་ཉིད་དོད་པས་རྟོགས་པའི་གང་ཟག་ཡིན་ཕྱིན་སོ་སོའི་སྐྱེ་བོར་ངེས་
ཏེ༑ འཕགས་པ་ལ་སྟོང་ཉིད་མངོན་སུམ་དུ་རྟོགས་མྱོང་བས་ཁྱབ་པའི་ཕྱིར་ཞེས་གསུངས་པ་ཡང་
འཐད་པ་མ་ཡིན་ཏེ། འགྲེལ་པར་དེ་བཞིན་གཤེགས་པ་ལ་དད་པས་རྟོགས་པ་ནི་མ་གཏོགས་སོ། །ཤཱ་
རིའི་བུ་དོན་དམ་པ་ནི་དད་པས་རྟོགས་པར་བྱ་བ་ཡིན་ནོ། །ཞེས་འབྱུང་བའི་འབྲུ་གཉེར་བ་ན་རྣམ་
བཤད་དུ། འོ་ན་ཉན་ཐོས་དང་རང་སངས་རྒྱས་རྣམས་ཀྱིས་དོན་དམ་པའི་བདེན་པ་རྟོགས་མི་ནུས་
སམ་སྙམ་ན། དེ་བཞིན་གཤེགས་པ་ལ་དད་པས་རྗེས་སུ་འབྲང་བའི་སྒོ་ནས་ཤེས་རབ་ཀྱིས་རྟོགས་པ་
ནི་མ་གཏོགས་སོ། །ཤཱརིའི་བུ་དོན་དམ་ཉན་ཐོས་དང་རང་སངས་རྒྱས་འཕགས་པ་རྣམས་ཀྱིས་དད་
པས་རྟོགས་པར་བྱ་བ་ཡིན་ནོ་ཞེས་སྟོང་ཉིད་མངོན་སུམ་དུ་རྟོགས་པའི་ཉན་རང་འཕགས་པས་སྟོང་
ཉིད་དད་པས་རྟོགས་པ་གསལ་བར་གསུངས་པའི་ཕྱིར། འོ་ན་བྱང་སེམས་འཕགས་པ་ལ་སྟོང་ཉིད་
དད་པས་རྟོགས་པ་མི་སྦྱོར་བར་ཉན་རང་འཕགས་པ་ལ་དེ་ལྟར་སྦྱོར་བ་ཅི་ཞེ་ན། དེའི་རྒྱུ་མཚན་ཡོད་
དེ༑ ཉན་རང་འཕགས་པ་རྣམས་ཀྱིས་ཐེག་ཆེན་པ་ལྟར་སྟོང་ཉིད་རིགས་པའི་རྣམ་གྲངས་མཐའ་ཡས་
པའི་སྒོ་ནས་རྒྱས་པར་མ་རྟོགས་པའི་རྒྱུ་མཚན་གྱིས་དེ་ལྟར་སྦྱར་བའི་ཕྱིར། ཁོ་ན་རེ། ཁྱོད་ཀྱིས་གོང་
དུ་དགག་པ་བརྗོད་པ་དེ་ལྟ་ཡིན་ན། རྣམ་བཤད་ལས། གང་ཟག་བཞི་པོས་དེ་བཞིན་གཤེགས་པའི་
སྙིང་པོ་དད་པ་ཉིད་ཀྱིས་རྟོགས་པར་བྱར་བར་གསུངས་པ་དང་མི་མཐུན་ནོ་ཞེ་ན་སྐྱོན་མེད་དེ། གསུང་
དེའི་དོན་གང་ཟག་བཞི་པོས་ཀྱང་སྙིང་པོ་རྟོགས་འདོད་ན་སྙིང་པོ་ལ་དད་པ་བྱས་ཏེ་རིམ་གྱིས་ཐོས་
བསམ་སྒོམ་གསུམ་གྱི་ཤེས་རབ་ཀྱིས་རྟོགས་དགོས་ཞེས་པའི་དོན་ཡིན་གྱི་ད་ལྟ་དད་པས་རྟོགས་པའི་
དོན་མ་ཡིན་པའི་ཕྱིར། དེ་ཡིན་ན་གཞུང་འདིའི་སྔ་འགྲེལ་དུ། དེ་ནི་བསམ་པར་མི་བྱ་རྣམ་པར་བརྟག་



(368)
ཁམས་བདེ་བར་གཤེགས་པའི་སྙིང་པོའི་ངོ་བོ།
མཐའ་དབྱོད་སྨད་ཆ།
པ
པར་མི་བྱ་ཡི་ལྷག་པར་མོས་པར་བྱ་བ་འབའ་ཞིག་ཏུ་ཟད་དོ། །ཞེས་གསུངས་པས་གང་ཟག་བཞི་
པོས༑ ༑སྙིང་པོ་དད་པ་ཁོ་ནས་རྟོགས་པར་ཁས་ལེན་དགོས་ལ་དེ་ལྟ་ན་གང་ཟག་དེ་རྣམས་ཀྱི་རྒྱུད་ཀྱི་
སྙིང་པོ་རྟོགས་པའི་ཡུལ་ཅན་ཡིན་ན་དད་པ་ཡིན་པས་ཁྱབ་པར་འགྱུར་རོ། །དེས་ན་གཞུང་གི་དོན་
དངོས་པོ་ལ་ངེས་པ་ནི་རང་བྱུང་དེ་བཞིན་གཤེགས་པ་རྣམས་ཀྱི་སྙིང་པོ་སྟོང་པ་ཉིད་ནི་སྙིང་པོ་ལ་དད་
པ་ཉིད་ཀྱིས་རྟོགས་པར་བྱ་དགོས་ཀྱི་དད་པ་མེད་ན་རྟོགས་པར་མི་འགྱུར་བ་མིག་མེད་པས་ཉི་མའི་
དཀྱིལ་འཁོར་མི་མཐོང་བ་ལྟ་བུ་ཞེས་པའི་དོན་དང༌། སྙིང་པོ་ལ་མ་དད་པས་མ་རྟོགས་པའི་གང་ཟག་
ཇི་ལྟ་བུ་ཡོད་སྙམ་པ་ལ་འགྲེལ་པར། གོང་དུ་སྨོས་པའི་གང་ཟག་བཞི་གསུངས་པ་ཡིན་ནོ་ཞེས་རྣམ་
དཔྱོད་དང་ལྡན་པ་རྣམས་ཀྱིས་ངེས་པར་བྱའོ། །བཞི་པ། འདི་ལ་བསལ་བྱ་ཅི་ཡང་མེད། །བཞག་པར་
བྱ་བ་ཅུང་ཟད་མེད། །ཡང་དག་ཉིད་ལ་ཡང་དག་ལྟ། །ཡང་དག་མཐོང་ནས་རྣམ་པར་གྲོལ། །
རྣམ་དབྱེར་བཅས་པའི་མཚན་ཉིད་ཅན། །གློ་བུར་དག་གིས་ཁམས་སྟོང་གིས། །རྣམ་དབྱེར་མེད་པའི་
མཚན་ཉིད་ཅན། །བླ་མེད་ཆོས་ཀྱིས་སྟོང་མ་ཡིན། །ཞེས་པས་ཁམས་བདེ་བར་གཤེགས་པའི་སྙིང་
པོའི་ངོ་བོ་འཆད་ཚུལ་ལ་ཇོ་ནང་པ་རྗེས་འབྲང་དང་བཅས་པ་ནི། ཁམས་བདེ་བར་གཤེགས་པའི་སྙིང་
པོ་སྟོབས་སོགས་ཀྱི་ཡོན་ཏན་ཐམས་ཅད་ཀྱིས་བརྒྱན་པ་ཞིག་གཞུང་འདིས་བསྟན་ལ། དེ་ནི་ངོ་བོ་
བདེན་པར་གྲུབ་ཅིང་། ཀུན་རྫོབ་པའི་ཆོས་ཀྱིས་སྟོང་པ་ལ་གཞན་སྟོང་ཟབ་མོ། རྣམ་ཀུན་མཆོག་ལྡན་
གྱི་སྟོང་པ་ཁྱབ་པའི་སྟོང་ཉིད་ཟེར། དེ་ནི་སྙིང་པོའི་མདོ་སོགས་འཁོར་ལོ་ཐ་མའི་དགོངས་པ་དང་།
ཤེར་ཕྱིན་ཀྱི་མདོར་ཀུན་རྫོབ་ཀྱི་ཆོས་ཐམས་ཅད་རང་སྟོང་བེམ་སྟོང་། ཆད་སྟོང་། ཉི་ཚེའི་སྟོང་པ་ཙམ་
ཞིག་གསུངས་ལ་དེ་དག་ཀྱང་དྲང་དོན་དགོངས་པ་ཅན་དང་རང་སྟོང་གི་དོན་ཡང་བུམ་པ་བུམ་པས་
སྟོང་པ་ལྟ་བུ་ཞེས་ཟེར། མི་འཐད་དེ། ཀུན་རྫོབ་པའི་ཆོས་བུམ་པ་ལ་སོགས་པ་ཁོ་ཁོ་རང་གིས་སྟོང་
ན་དེ་རྣམས་བཞག་ཏུ་མེད་པར་འགྱུར་ཞིང་། དོན་དམ་བདེན་པ་བདེན་གྲུབ་ཏུ་བལྟ་བ་གསོར་མི་རུང་



མཐའ་དཔྱོད་སྨད་ཆ།
ཁམས་བདེ་བར་གཤེགས་པའི་སྙིང་པོའི་ངོ་བོ།
(369)
བའི་ལྟ་བ་ཅན་དུ་གསུངས་པའི་ཕྱིར། འགྲེལ་བར་དེ་བཞིན་གཤེགས་པའི་ཁམས་ལ་ཤེས་རབ་ཀྱི་ཕ་
རོལ་ཏུ་ཕྱིན་པ་ལ་སོགས་པར་རྣམས་པར་མི་རྟོག་པའི་ཡེ་ཤེས་ཀྱི་སྒོ་ལ་གདམས་པ་ལས་བརྩམས་ཏེ་
བྱང་ཆུབ་སེམས་དཔའ་རྣམས་ལ་ཆོས་ཐམས་ཅད་ཀྱི་དེ་བཞིན་ཉིད་རྣམ་པར་དག་པའི་སྤྱིའི་མཚན་
ཉིད་བསྟན་པ། ཞེས་རྣམ་པར་མི་རྟོག་པའི་ཡེ་ཤེས་ཀྱི་དམིགས་པ་དེ་བཞིན་ཉིད་ཟབ་མོ་ཤེར་ཕྱིན་གྱི་
མདོ་ལས་གསུངས་པར་བཤད་པའི་ཕྱིར་དང་། འཁོར་ལོ་བར་པ་ཤེར་ཕྱིན་གྱི་མདོ་དང་འཁོར་ལོ་ཐ་
མ་དེ་བཞིན་གཤེགས་པའི་སྙིང་པོའི་མདོ་གཉིས་ཆོས་ཉིད་ཟབ་མོ་གཏན་ལ་འབེབས་པའི་ངེས་དོན་
གྱི་མདོར་མཚུངས་པའི་ཕྱིར། ཡང་མང་པོ་ཞིག་མདོ་ལས། སེམས་ལ་སེམས་མེད་དེ་སེམས་ཀྱི།།
རང་བཞིན་ནི་འོད་གསལ་བའོ། །ཞེས་པ་དང༌། བསྟོད་ཚོགས་ལས། དགེ་ལེགས་སེམས་ལས་སངས་
རྒྱས་འབྱུང་། །རང་སེམས་དེ་ལ་ཕྱག་འཚལ་ལོ། །ཞེས་པ་དང་། འདའ་ཀ་ཡེ་ཤེས་ལས། སེམས་
རྟོགས་ན་སངས་རྒྱས་ཡིན་པས་སངས་རྒྱས་གཞན་དུ་མི་བཙལ་བའི་འདུ་ཤེས་བསྒོམ་པར་བྱའོ།།
ཞེས་སོགས་འབྱུང་བ་ལས། སེམས་ཅན་གྱི་སེམས་རིག་ཅིང་གསལ་ཙམ་དེ་གཞུང་འདིས་བསྟན་པའི་
བདེ་གཤེགས་སྙིང་པོར་འཆད། མི་འཐད་དེ། དེ་ཉིད་འདུས་བྱས་འགྱུར་བའི་ཆོས་ཅན་ཡིན་པས་
འགྱུར་བ་མེད་པའི་རང་བཞིན་གནས་རིགས་སུ་མི་རུང་ཞིང་། དེ་ལྟ་ན་བདེ་གཤེགས་སྙིང་པོར་མི་
འཐད་པའི་ཕྱིར། དེ་ཉིད་ལ་དམིགས་ཏེ་སྒོམས་པས་བདེན་འཛིན་བག་ཆགས་དང་བཅས་པ་མཐའ་
དག་ཟད་པར་འགྱུར་བ་མིན་པའི་ཕྱིར་ཏེ། སེམས་གསལ་རིག་རྟོགས་པའི་བློ་དེ་སེམས་བདེན་འཛིན་
དང་འཛིན་སྟངས་འགལ་བའི་གཉེན་པོ་མིན་པའི་ཕྱིར། འདའ་ཀ་ཡེ་ཤེས་ཀྱི་ལུང་དྲངས་པས་མི་གནོད་
དེ༑ དེ་ནི་སེམས་ཀྱི་གནས་ལུགས་རྟོགས་ན་སངས་རྒྱས་ཞེས་པའི་དོན་དུ་སྣང་ལ། དེ་ཡང་མཚོན་
པ་ཙམ་ཡིན་པས་གྲོགས་ཐབས་ཁྱད་པར་ཅན་གྱིས་ཟིན་པར་བྱས་ཏེ་གོམས་ན་སངས་རྒྱས་ཐོབ་པར་
འགྱུར་ཞེས་པས་དོན་ཡིན་པའི་ཕྱིར། ཡང་ཁ་ཅིག །ཆོས་རྗེ་ས་སྐྱ་བས་པས་སྙེ་མོ་སྒོམ་ཆེན་གྱི་དྲིས་



(370)
ཁམས་བདེ་བར་གཤེགས་པའི་སྙིང་པོའི་ངོ་བོ།
མཐའ་དཔྱོད་སྨད་ཆ།
ལན་མཛད་པར། སེམས་སྟོང་པའི་ཆ་རྐྱང་པ་དང་། སྟོང་པ་ངོ་འཕྲོད་པའི་ཆ་ལ་དཀོན་མཆོག་གསུམ་
ཚང་དུ་མི་རུང་། སེམས་རིག་སྟོང་ཟུང་འཇུག་ལ་དཀོན་མཆོག་གསུམ་གྱི་ས་བོན་ཚང་ཞིང་ཟུང་འཇུག་
གི་དོན་ལེགས་པར་རྟོགས་པ་ལ་མངོན་གྱུར་ཉིད་དུ་ཚང་པ་ཡིན་ནོ། །ཞེས་འབྱུང་བ་ལས་སྙིང་པོའི་
རང་བཞིན་གྱི་ཆོས་དགུ་ས་བོན་དང༌། འཇུག། རུང་བ་དང་། རང་གི་ངོ་བོ་ཅི་རིགས་པའི་སྒོ་ནས་ཚང་
བའི་སེམས་རིག་སྟོང་ཟུང་འཇུག་དེ་གཞུང་འདིས་བསྟན་པའི་བདེ་གཤེགས་སྙིང་པོ་ཡིན་ཞེས་ཟེར།
མི་འཐད་དེ། སྔ་མས་སེམས་ཅན་གྱི་སེམས་གསལ་རིགས་བདེ་གཤེགས་སྙིང་པོར་འདོད་པ་དང་
ཚིག་གི་སྦྱོར་བ་མི་འདྲ་བ་ཙམ་མ་གཏོགས་དོན་ལ་ཁྱད་པར་མི་འདུག་པའི་ཕྱིར། རང་གི་ལུགས་ནི།
ཁྱོད་ཀྱིས་གོང་དུ་རྣམ་གཞག་རྣམ་པ་བཅུ་དང་དཔེ་དགུ་དོན་དགུའི་སྒོ་ནས་གཏན་ལ་ཕབ་པའི་ཁམས་
བདེ་བར་གཤེགས་པའི་སྙིང་པོའི་ངོ་བོ་དེ་ཇི་ལྟ་བུ་ཞེས་འདྲི་བ་ལ་ལན་དུ་གཞུང་ཤོཀ་གཉིས་པོ་འདི་
གསུངས་ཏེ། དེ་ཡང་གཞུང་རྐང་པ་དང་པོ་གཉིས་ཀྱིས་ཁམས་བདེ་བར་གཤེགས་པའི་སྙིང་པོའི་ངོ་བོ་
དང་༑ རྐང་པ་གསུམ་པས་དེ་རྟོགས་པའི་ལྟ་བ་དང་། རྐང་པ་བཞི་པས་ལྟ་བ་གོམས་པའི་འབྲས་བུ་
དང༌། ཚིགས་བཅད་ཕྱི་མས་སྔ་མའི་སྒྲུབ་བྱེད་འཆད་ཅེས་སྦྱར། སྙིང་པོ་བསྡུས་ན་ཁམས་བདེ་བར་
གཤེགས་པའི་སྙིང་པོ་འདི་ལ་བདག་གཉིས་སྔར་ཡོད་བསལ་བར་བྱ་བ་ཅི་ཡང་མེད་ཅིང་། བདག་
མེད་གཉིས་སྔར་མེད་གསར་དུ་བཞག་པར་བྱ་བ་ཅུང་ཟད་མེད་དེ། །ཁམས་འདིའི་སྟེང་དུ་བདག་
གཉིས་སྔར་ནས་ཡོད་མ་མྱོང་བ་དང་བདག་མེད་གཉིས་སྔར་ནས་མེད་མ་མྱོང་བའི་ཕྱིར་ཏེ། གློ་བུར་
གྱི་དྲི་མ་ཉིད་ཁམས་བདེ་བར་གཤེགས་པའི་སྙིང་པོ་ལ་རྣམ་པར་དབྱེ་བ་སྟེ་འབྲལ་དུ་རུང་བས་དེའི་
རང་བཞིན་ལ་ཞུགས་པས་སྟོང་པའི་ཕྱིར་དང༌། སྟོབས་སོགས་ཀྱི་ཡོན་ཏན་བླ་ན་མེད་པ་ཉིད་སྙིང་པོ་
ལ་རྣམ་པར་དབྱེ་བ་མེད་པ་སྟེ་འབྱུང་རུང་གི་ཆོས་ཀྱིས་སྟོང་པ་མ་ཡིན་པའི་ཕྱིར་ཞེས་པ་སྟེ། འགྲེལ་
པར་མདོ་དྲངས་པ་ལས། དེ་བཞིན་གཤེགས་པའི་སྙིང་པོ་ནི་རྣམ་པར་དབྱེ་བ་ཡོད་པ། འབྲལ་ཤེས་



མཐའ་དཔྱོད་སྨད་ཆ།
ཁམས་བདེ་བར་གཤེགས་པའི་སྙིང་པོའི་ངོ་བོ།
(371)
པ༑ ཉོན་མོངས་པའི་སྦུབས་ཐམས་ཅད་ཀྱིས་སྟོང་པ་ཡིན་ལ་རྣམ་པར་དབྱེ་བ་མེད་པ། འབྲལ་མི་
ཤེས་པ་བསམ་གྱིས་མི་ཁྱབ་པའི་སངས་རྒྱས་ཀྱི་ཆོས་གངྒཱའི་ཀླུང་གི་བྱེ་མ་སྙེད་ལས་འདས་པས་ནི་མི་
སྟོང་ངོ༌། །ཞེས་གསུངས་སོ། །ཞེས་དྲངས་ནས་དེ་ལྟ་ན་གང་ཞིག་གང་ན་མེད་པ་དེ་ནི་དེས་སྟོང་ངོ་ཞེས་
ཡང་དག་པར་རྗེས་སུ་མཐོང་ལ། གང་ཞིག་ལྷག་མར་གྱུར་པ་དེ་ནི་དེ་ལ་རྟག་པར་ཡོད་དོ། །ཞེས་ཡང་
དག་པ་ཇི་ལྟ་བ་བཞིན་དུ་ཤེས་སོ། །ཞེས་གསུངས། དེ་བཞིན་གཤེགས་པའི་སྙིང་པོའི་སྟོང་པ་ཉིད་
རྟོགས་པའི་ཤེས་རབ་ནི། ཡང་དག་པའི་ལྟ་བར་འཇོག་སྟེ། གནས་ལུགས་ཟབ་མོ་རྟོགས་པའི་ཤེས་
རབ་ཡིན་པའི་ཕྱིར། ལྟ་བ་དེའི་བྱེད་ལས་ཡོད་དེ། ཐབས་ཁྱད་པར་ཅན་གྱིས་ཟིན་པར་བྱས་ཏེ་ཡང་
དང་ཡང་དུ་གོམས་པ་ལས་སངས་རྒྱས་ཀྱི་གོ་འཕང་ཐོབ་པར་འགྱུར་བའི་ཕྱིར། འོན་ཏེ། ཁྱེད་དེ་
བཞིན་གཤེགས་པའི་སྙིང་པོ་མེད་དགག་གི་ཆ་ལ་འཇོག་ན། འགྲེལ་པར་མདོ་དྲངས་པ་ལས། དེ་
བཞིན་གཤེགས་པའི་སྙིང་པོའི་ཡེ་ཤེས་ཉིད་ནི་དེ་བཞིན་གཤེགས་པ་རྣམས་ཀྱི་སྟོང་པ་ཉིད་ཀྱི་ཡེ་ཤེས་
ཡིན་ལ། ཞེས་གསུངས་པ་ཇི་ལྟར་དྲང་ཞེ་ན། སྐྱོན་མེད་དེ། ལུང་དེའི་དོན་ཡེ་ཤེས་ཀྱི་སྒྲས་བསྟན་པའི་
དེ་བཞིན་གཤེགས་པའི་སྙིང་པོ་ལ་དེ་བཞིན་གཤེགས་པ་འབའ་ཞིག་གི་དུས་རྟག་པར་མངོན་སུམ་དུ་
མཉམ་པར་བཞག་པ་ལ་དགོངས་པའི་ཕྱིར། དེའི་འཐད་པར་ཡང་འགྲེལ་པར། འདིར་ས་བཅུ་ལ་
གནས་པའི་བྱང་ཆུབ་སེམས་དཔའ་དེ་བཞིན་གཤེགས་པའི་སྙིང་པོ་ཅུང་ཟད་མཐོང་ངོ་། །ཞེས་
གསུངས་པ་དེ་ཡང་དག་པ་ཇི་ལྟ་བ་བཞིན་གྱི་ཡེ་ཤེས་ཀྱིས་མཐོང་བར་འདོད་དོ། །དེ་སྐད་དུ། སྤྲིན་
མཐོང་མཁའ་ལ་ཉི་བཞིན་འདིར་ཁྱོད་ཕྱོགས་གཅིག་བློ་གྲོས་ཅན། །བློ་མིག་དག་པའི་འཕགས་རྣམས་
ཀྱིས་ཀྱང་ཐམས་ཅད་མཐོང་མ་ལགས། །བཅོམ་ལྡན་འདས་ཁྱོད་ཆོས་སྐུ་གང་དག་བློ་གྲོས་མཐའ་ཡས་
པ༑ ༑ཤེས་བྱ་མཐའ་མེད་མཁའ་དབྱིངས་ཁྱབ་པ་དེ་དག་གིས་ཀུན་མཐོང་། །ཞེས་གསུངས་སོ། །ཞེས་
འབྱུང་བས་ཤེས་ཏེ་དེ་བཞིན་གཤེགས་པ་དང་། ས་བཅུ་ལ་གནས་པའི་བྱང་ཆུབ་སེམས་དཔའ་དེ་



(372)
ཁམས་བདེ་བར་གཤེགས་པའི་སྙིང་པོའི་ངོ་བོ།
མཐའ་དཔྱོད་སྨད་ཆ།
བཞིན་གཤེགས་པའི་སྙིང་པོ་མངོན་སུམ་དུ་མཐོང་ཚུལ་ཁྱད་པར་མེད་དམ་སྙམ་པ་ལ། ཕྱི་མས་མ་
རིགས་བག་ཆགས་ཀྱི་ས་མ་སྤངས་པས་མཉམ་གཞག་ཏུ་སྙིང་པོ་མངོན་སུམ་དུ་རྟོགས་ཀྱང་རྗེས་ཐོབ་
ཏུ་དེ་ལྟར་མ་ཡིན་པ་དང་། དེ་བཞིན་གཤེགས་པས་མ་རིག་བག་ཆགས་ཀྱི་ས་སྤངས་པས་དུས་རྟག་
པར་སྙིང་པོ་མངོན་སུམ་དུ་རྟོགས་པ་དཔེ་དང་བཅས་ཏེ་གསུངས། ཡང་ན་ཆོས་དབྱིངས་བསྟོད་པ་
ལས༑ ཇི་ལྟར་ཟླ་བ་ཕྲ་མོ་ནི། །ཉིན་དང་ཉིན་ལ་འཕེལ་བར་མཐོང་། །དེ་བཞིན་ས་ལ་ཞུགས་རྣམས་
ཀྱང་༑ ༑རིམ་གྱིས་རིམ་གྱིས་འཕེལ་བར་མཐོང་། །ཇི་ལྟར་ཡར་ངོའི་བཅོ་ལྔ་ལ། །ཟླ་བ་རྫོགས་པར་
འགྱུར་བ་ལྟར། །དེ་བཞིན་ས་ཡི་མཐར་ཐུག་ན། །ཆོས་ཀྱི་སྐུ་ཡང་རྫོགས་ཤིང་གསལ། །ཞེས་གསུངས་
པ་ལྟར་ས་བཅུའི་མཉམ་གཞག་ཡེ་ཤེས་ལ། ས་འོག་མ་འོག་མའི་བར་ཆད་མེད་ལམ་གྱི་སྟོབས་ཀྱིས་
ཐོབ་པའི་འགོག་བདེན་མངོན་སུམ་དུ་རྟོགས་པ་དང་ས་གོང་མ་གོང་མའི་བར་ཆད་མེད་ལམ་གྱིས་
སྟོབས་ཀྱིས་ཐོབ་པའི་འགོག་བདེན་མངོན་སུམ་དུ་མ་རྟོགས་པའི་མཐོང་ཆེ་ཆུང་ཡོད་ཀྱང་། དེ་བཞིན་
གཤེགས་པ་བག་ཆགས་ཀྱི་སྒྲིབ་པ་སྤངས་པའི་ཆོས་སྐུ ་ལ་མཉམ་པར་བཞག་པའི་མཉམ་གཞག་
ལས་དུས་ནམ་ཡང་མི་གཡོ་བའི་དོན་དུ་སྦྱར། རྣམ་བཤད་ལས་བཤད་པ་སྔ་མ་ཁོ་ན་འབྱུང་། ཆོས་ཀྱི་
རྗེ་བློ་གྲོས་བརྟན་པ་ནི། ས་བཅུའི་རྗེས་ཐོབ་ལ་གནས་པའི་སེམས་དཔའ་རྣམས་ཀྱིས་སྟོང་ཉིད་མངོན་
སུམ་དུ་རྟོགས་པའི་ཕྱོགས་སུ་འདུག་པས་ཊིཀྐའི་བཤད་པ་ལ་བཟུར་ནས་བཤད་པའི་ཕྱི་མ་ཉིད་རང་
ལུགས་སུ་མཛད། དེང་སང་རྣམ་བཤད་ཀྱི་རྗེས་སུ་འབྲང་བ་ལ་བཤད་པ་སྔ་མ་ལྟར་འདོད་ཅིང་།
ཕྱི་མ་མི་འདོད་པ་དང་། ཕྱི་མ་ལྟར་འདོད་ཅིང་སྔ་མ་མི་འདོད་པ་དང༌། གཉིས་ཀ་མི་འདོད་པ་སྟེ་མུ་
བཞིར་སྣང་བ་ལས། མུ་གསུམ་པ་ལྟར་བྱ་འོས་ལ། དེ་ལྟ་ནའང་འགོག་བདེན་ཡིན་ན་ཆོས་ཉིད་དང་།
སྟོང་ཉིད་དང་། དེ་བཞིན་ཉིད་སོགས་ཡིན་པས་ཁྱབ་པར་འདོད་པ་ནི་ཁས་བླངས་ནང་འགལ་བ་ཡིན་
ཏེ༑ ས་བཅུའི་མཉམ་གཞག་ཡེ་ཤེས་ཀྱི་ཆོས་ཉིད་ཐམས་ཅད་མངོན་སུམ་དུ་རྟོགས་པ་གང་ཞིག །



མཐའ་དཔྱོད་སྨད་ཆ།
སེམས་ཅན་རྣམས་ལ་བདེ་བཤེགས་སྙིང་པོ་ཡོད་པར་བསྟན་པའི་དགོས་པ།
(373)
དེ་རྟོགས་ན་འགོག་བདེན་ཐམས་ཅད་མངོན་སུམ་དུ་རྟོགས་དགོས། དེ་རྟོགས་ན་བཤད་པ་ཕྱི་མ་ལྟར་
འདོད་པ་ཉམས་པའི་ཕྱིར། རྟོགས་པའང་ཁས་བླངས། དང་པོ་གྲུབ་སྟེ། ས་བཅུའི་མཉམ་གཞག་ཡེ་
ཤེས་ལ་ཆོས་ཉིད་མངོན་སུམ་དུ་རྟོགས་ཚུལ་མཐོང་རྒྱ་ཆེ་ཆུང་མེད་པའི་ཕྱིར་དང་། ས་དང་པོ་ཐོབ་
པ་ནས་ཆོས་དབྱིངས་ཀུན་དུ་འགྲོ་བའི་ཚུལ་གྱིས་རྟོགས་པར་བཤད་པའི་ཕྱིར། དང་པོ་གྲུབ་སྟེ།
རྣམ་བཤད་ལས། བྱང་ཆུབ་སེམས་དཔའ་འཕགས་པ་རྣམས་ཀྱིས་མཉམ་རྗེས་རེས་འཇོག་ཏུ་མཐོང་
བས་དུས་ཅུང་ཟད་མཐོང་བའི་དོན་ཡིན་གྱི་ཆོས་ཉིད་མངོན་སུམ་དུ་རྟོགས་ཚུལ་མཐོང་རྒྱ་ཆེ་ཆུང་ལ་
འདོད་པ་ནི་རྣམ་གཞག་མ་ཆགས་པའི་གཏམ་དུ་ཤེས་པར་བྱའོ། །ཞེས་གསལ་བར་གསུངས་པས་སོ།།
དེར་མ་ཟད་མཐོང་ལམ་རྣམ་གྲོལ་ལམ་ལ་གནས་པའི་སེམས་དཔའི་རྒྱུད་ཀྱི་སེམས་མཐོང་སྤངས་
བདེན་འཛིན་དང་ཁྲལ་བ་དེ་ཆོས་ཉིད་ཡིན་ན་སེམས་དཔའ་དེའི་རྒྱུད་ཀྱི་སེམས་ཆོས་ཉིད་དུ་ཁས་བླང་
དགོས་ལ། དེ་ལྟ་ན་དེ་གཉེན་པོས་གསར་དུ་བསྒྲུབས་པ་མ་ཡིན་པར་ཐོག་མ་མེད་པ་ནས་སེམས་ཀྱི་
རང་བཞིན་ལ་ཞུགས་པར་འདོད་དགོས་པས་ཧ་ཅང་ཐལ་ནའང་གོ་བ་ཆགས་པར་ཤིན་ཏུ་ཉུང་བར་
སྣང་ངོ་། །གསུམ་པ། སྤྲིན་དང་རྨི་ལམ་སྒྱུ་བཞིན་དེ་དང་དེར། །ཞེས་སོགས་ཀྱིས་སེམས་ཅན་ལ་
བདེ་བར་གཤེགས་པའི་སྙིང་པོ་ཡོད་པར་བསྟན་པའི་དགོས་པ་འཆད་པ་གྲུབ་སྟེ། སྤྲིན་དང་རྨི་ལམ་སྒྱུ་
བཞིན་དེ་དང་དེར་། །ཤེས་བྱ་ཐམས་ཅད་རྣམ་ཀུན་སྟོང་པ་ཞེས། །གསུངས་ནས་ཡང་འདིར་རྒྱལ་
རྣམས་སེམས་ཅན་ལ། །སངས་རྒྱས་སྙིང་པོ་ཡོད་ཅེས་ཅི་སྟེ་གསུངས། །སེམས་ཞུམ་སེམས་ཅན་དམན་
ལ་བརྙས་པ་དང་། །ཡང་དག་མིན་འཛིན་ཡང་དག་ཆོས་ལ་སྐུར། །བདག་ཆགས་ལྷག་པའི་སྐྱོན་ལྔ་
གང་དག་ལ། །ཡོད་པ་དེ་དག་དེ་སྤངས་དོན་དུ་གསུངས། །ཡང་དག་མཐའ་ནི་འདུས་བྱས་ཀྱི། །
རྣམ་པ་ཐམས་ཅད་དབེན་པ་སྟེ། །ཉོན་མོངས་ལས་དང་རྣམ་སྨིན་དོན། །སྤྲིན་ལ་སོགས་པ་བཞིན་དུ་
བརྗོད། །ཉོན་མོངས་སྤྲིན་འདྲ་བྱ་བ་ཡི། །ལས་ནི་རྨི་ལམ་ལོངས་སྤྱོད་བཞིན། །ཉོན་མོངས་ལས་ཀྱི་



(374)
སེམས་ཅན་རྣམས་ལ་བདེ་བཤེགས་སྙིང་པོ་ཡོད་པར་བསྟན་པའི་དགོས་པ།
མཐའ་དཔྱོད་སྨད་ཆ།
རྣམ་པར་སྨིན། །ཕུང་པོ་སྒྱུ་མ་སྤྲུལ་པ་བཞིན། །ཞེས་པས་མདོར་བསྟན། གཞུང་ལྷག་མ་རྣམས་ཀྱིས་
རྒྱས་པར་འཆད་པའི་ཕྱིར། དང་པོའི་ཚུལ་ནི། འགྲེལ་པར་བསྟན་པའི་དགོས་པ་བསྡུས་པའི་ཚིགས་
སུ་བཅད་པ་གཉིས་ཏེ། གཅིག་གིས་ནི་དྲིས་ལ། གཉིས་པས་ནི་ལན་བསྟན་པའོ། །ཞེས་འབྱུང་བ་ལྟར་
ཚིགས་བཅད་དང་པོ་དྲི་བའི་རྩོད་པ་དང་། གཉིས་པ་སོགས་ཀྱིས་ལན་བསྟན་པར་བྱ་དགོས།
དེའི་དོན་ལ་ཁ་ཅིག་ན་རེ། འཁོར་ལོ་བར་པར་ཆོས་ཐམས་ཅད་སྤྲིན་དང་རྨི་ལམ་དང་སྒྱུ་མ་བཞིན་དུ་
གསུངས་པ་དང་། འཁོར་ལོ་ཐ་མ་འདིར་དེ་བཞིན་གཤེགས་པའི་སྙིང་པོ་རྟག་དངོས་ཡོད་དོ་ཞེས་
གསུངས་པ་གཉིས་འགལ་ཞིང་དེ་ལྟར་གསུངས་པ་ལ་དགོས་པ་ཡང་མེད་དོ་ཞེས་པའི་རྩོད་པ་བཀོད་
ནས༑ ལན་དུ་འཁོར་ལོ་བར་པར་གསུངས་པ་ནི་ཀུན་རྫོབ་རང་སྟོང་དང་། འཁོར་ལོ་ཐ་མར་
གསུངས་པ་ནི་དོན་དམ་གཞན་སྟོང་གི་དབང་དུ་མཛད་པས་མི་འགལ་ཞིང་དགོས་པ་དང་བཅས་ཞེས་
ཟེར། མི་འཐད་དེ། འཁོར་ལོ་ཐ་མར་དེ་བཞིན་གཤེགས་པའི་སྙིང་པོ་རྟག་དངོས་བསྟན་ན་བསྟན་
བཅོས་འདིའི་ཆེད་དུ་བྱ་བའི་གདུལ་བྱ་རྣམས་ཀྱིས་རྟག་དངོས་རང་རྒྱུད་ལ་ཡོད་པར་གོ་བའི་སངས་
རྒྱས་ཐོབ་འདོད་སྐྱེ་བར་ཁས་བླང་དགོས་པ་ལ། དེ་འདྲ་ཧ་ཅང་ཐལ་བའི་ཕྱིར། རང་ལུགས་ནི།
འཁོར་ལོ་བར་པར་ཆོས་ཐམས་ཅད་སྤྲིན་དང་རྨི་ལམ་དང་སྒྱུ་མ་བཞིན་དུ་གློ་བུར་བ་ལྟར་གསུངས་ནས།
ཡང་འཁོར་ལོ་ཐ་མ་སྙིང་པོའི་མདོ་ལ་སོགས་པ་འདིར་སེམས་ཅན་རྣམས་ལ་སེམས་ཀྱི་རང་བཞིན་
ལ་ཞུགས་པའི་བདེ་གཤེགས་སྙིང་པོ་ཡོད་ཅེས་ཅི་སྟེ་གསུངས་སྟེ། གློ་བུར་བ་ཡིན་པ་དང་རང་བཞིན་ལ་
ཞུགས་པ་གཉིས་འགལ་ཞེས་པ་སྟེ། རྩ་བར་དངོས་སུ་གསུངས་པའི་རྩོད་པ་ཡིན་ལ། འགྲེལ་པས་ཁ་
བསྐང་བ་ནི། ཁོ་ན་རེ། སེམས་ཅན་རྣམས་ལ་བདེ་བར་གཤེགས་པའི་སྙིང་པོ་ཡོད་ཅེས་གསུངས་པ་ལ་
དགོས་པ་མེད་དེ། དེ་སོ་སོ་སྐྱེ་བོ་རྣམས་ལ་གསུང་དགོས་ན་དེ་རྣམས་ཀྱིས་ཇི་ལྟ་བ་བཞིན་རྟོགས་པར་
དཀའ་བའི་ཕྱིར་ཞེས་དགོས་པ་མེད་པའི་རྩོད་པ་བཀོད། ཕྱི་མའི་ལན་ནི། སེམས་ཅན་ཐམས་ཅད་ཀྱི་
སལ



མཐའ་དཔྱོད་སྨད་ཆ།
སེམས་ཅན་རྣམས་ལ་བདེ་བཤེགས་སྙིང་པོ་ཡོད་པར་བསྟན་བའི་དགོས་པ།
(375)
རྒྱུད་ལ་ཁམས་བདེ་བར་གཤེགས་པའི་སྙིང་པོ་ཡོད་པར་གསུངས་པ་ལ་དགོས་པ་ཡོད་དེ། སེམས་
ཅན་རྣམས་བདག་ལ་སངས་རྒྱས་ཀྱི་རིགས་མེད་པས་སངས་རྒྱས་ཐོབ་མི་ནུས་སྙམ་དུ་སེམས་ཞུམ་
པའི་ཉེས་པ་སྤངས་ནས་བྱང་ཆུབ་ཏུ་སེམས་བསྐྱེད་པའི་ཆེད་དང༌། སེམས་བསྐྱེད་པའི་གདུལ་བྱ་དེས་
བདག་གིས་སངས་རྒྱས་ཐོབ་ནུས་ཀྱང་སེམས་ཅན་གཞན་གྱིས་དོན་བྱེད་མི་ནུས་སྙམ་དུ་སེམས་ཅན་
དམན་པ་ལ་བརྙས་པ་སྤངས་ནས་སེམས་ཅན་གྱི་དོན་བྱ་འདོད་སྒྲུབ་པའི་ཆེད་དང་། སེམས་དོན་དམ་
པར་གྲུབ་པར་འཛིན་པའི་སྒྲོ་འདོགས་དང་། ཁམས་བདེ་བར་གཤེགས་པའི་སྙིང་པོ་ཡང་དག་པར་
ཡོད་པ་ལ་མེད་དོ་ཞེས་སྐུ ར་བ་འདེབས་པའི་སྐྱོན་བསལ་ནས་བདེན་གཉིས་ཕྱིན་ཅི་མ་ལོག་པར་
རྟོགས་པའི་ཆེད་དང་། བདག་ལ་ལྷག་པར་ཆགས་པའི་སྐྱོན་དང་ལྔ་སྤངས་ནས་ཇི་སྐད་བཤད་པའི་
ཡོན་ཏན་བསྐྱེད་པའི་དོན་དུ་གསུངས་པའི་ཕྱིར། རྩོད་པ་སྔ་མའི་ལན་ནི་འཁོར་ལོ་བར་པར་ཆོས་ཐམས་
ཅད་རང་བཞིན་གྱིས་གྲུབ་པས་སྟོང་པ་གློ་བུར་བ་ལྟར་གསུངས་པ་དང་འཁོར་ལོ་ཐ་མ་འདིར་སེམས་
ཀྱི་རང་བཞིན་ལ་ཞུགས་པའི་བདེ་གཤེགས་སྙིང་པོ་ཡོད་པར་གསུངས་པ་གཉིས་ལ་འགལ་བའི་སྐྱོན་
མེད་དེ། བར་པར་གསུངས་པའི་ཡང་དག་པའི་མཐའ་སེམས་ཅན་གྱི་རྒྱུད་ཀྱི་སེམས་རང་བཞིན་གྱིས་
མ་གྲུབ་པ་ནི་ཐ་མ་འདིར་གསུངས་པའི་བདེ་གཤེགས་སྙིང་པོ་ཡིན། ལས་དང་ཉོན་མོངས་པ་དང་སྐྱེ་
བོའི་ཀུན་ནས་ཉོན་མོངས་པ་གསུམ་གྱིས་བསྡུས་པའི་འདུས་བྱས་རྣམས་སེམས་ཀྱི་རང་བཞིན་ལ་མ་
ཞུགས་པའི་གློ་བུར་བ་ཡིན་པ་འཁོར་ལོ་བར་པའི་དགོངས་པ་ཡིན་པའི་ཕྱིར། གཉིས་པ་གཞུང་ལྷག་
མ་རྣམས་ཀྱིས་རྒྱས་པར་འཆད་པ་གྲུབ་སྟེ། སྔར་ནི་དེ་ལྟར་རྣམ་བཞག་ནས། །སླར་ཡང་བླ་མའི་རྒྱུད་
འདིར་ནི། །ཉེས་པ་ལྔ་དག་སྤངས་པའི་ཕྱིར། །ཁམས་ཡོད་ཉེད་ཅེས་བསྟན་པ་ཡིན། །ཞེས་པའི་གཞུང་
གིས་འཁོར་ལོ་བར་པར་ཆོས་ཐམས་ཅད་རང་བཞིན་གྱིས་གྲུབ་པས་སྟོང་པར་གཏན་ལ་ཕབ་ནས།
སླར་ཡང་བླ་མའི་རྒྱུ ད་སྟེ་ཕྱི་མའི་འཁོར་ལོ་ཐ་མ་འདིར་ཉེས་པ་ལྔ་སྤངས་པའི་ཆེད་དུ་སེམས་ཅན་



(876)
ལེའུ་གཉིས་པས་སྐུ་གསུམ་གྱིས་བསྡུས་པའི་བྱང་ཆུབ་ཆེན་པོ་འཆད་ཚུལ།
མཐའ་དཔྱོད་སྨད་ཆ།
རྣམས་ལ་ཁམས་བདེ་བར་གཤེགས་པའི་སྙིང་པོ་ཡོད་ཅེས་བསྟན། འདི་ལྟར་དེ་ནི་མ་ཐོས་པས།།
ཞེས་སོགས་ཀྱིས་དེ་ཉིད་སྤྲོས་ཏེ་འཆད་པར་བྱེད་ཅིང་། འདི་ལ་དེ་ནི་ཐོས་པ་ལས། །སྤྲོས་དང་སྟོན་
བཞིན་གུས་པ་དང་། །ཞེས་སོགས་ཀྱིས་ཉེས་པ་ལྔ་དང་བྲལ་བའི་ཕན་ཡོན་དེ་འཆད་པའི་ཕྱིར་། ཐེག་
པ་ཆེན་པོ་རྒྱུད་བླ་མའི་བསྟན་བཅོས་རྩ་འགྲེལ་གྱི་དཀའ་འགྲེལ་གནད་ཀྱི་ཟླ་འོད་ཅེས་བྱ་བ་ལས་
ལེའུ་དང་པོའི་བཤད་པའོ།།
༈ འོ་ན་ལེའུ་གཉིས་པས་སྐུ་གསུམ་གྱིས་བསྡུས་པའི་བྱང་ཆུབ་ཆེན་པོ་འཆད་ཚུལ་དེ་ཇི་ལྟར་
ཡིན་ཞེ་ན། བཤད་དུ་ཡོད་དེ། དག་ཐོབ་བྲལ་བར་རང་བཞིན་དོན། །དེ་བརྟེན་ཟབ་དང་རྒྱ་ཆེ་དང༌།།
བདག་ཉིད་ཆེན་པོ་དེ་ཡང་ནི། །ཇི་སྲིད་དུས་དང་ཇི་ལྟ་ཉིད། ཅེས་བྱང་ཆུབ་ཆེན་པོའི་ངོ་བོའི་དོན་དང་།
རྒྱུའི་དོན་དང་། འབྲས་བུའི་དོན་དང་། ལས་ཀྱི་དོན་དང་། ལྡན་པའི་དོན་དང་། འཇུག་པའི་དོན་དང་།
རྟག་པའི་དོན་དང་། བསམ་གྱིས་མི་ཁྱབ་པའི་དོན་དང་བརྒྱད་ཀྱི་སྒོ་ནས་འཆད་ཅིང་སྡོམ་དུའང་།།
ངོ་བོ་རྒྱུ་དང་འབྲས་བུ་དང༌། །ལས་དང་ལྡན་དང་འཇུག་པ་དང་། །དེ་རྟག་བསམ་གྱིས་མི་ཁྱབ་ཀྱི།།
སངས་རྒྱས་ས་ནི་རྣམ་པར་བཞག །ཅེས་བརྒྱད་དུ་བསྡུས་པ་དང་། འཇུག་པའི་དོན་ནམ་རབ་དབྱེ་ལ་
ཟབ་པ་ཆོས་ཀྱི་སྐུ་དང་། རྒྱ་ཆེ་བ་ལོངས་སྤྱོད་རྫོགས་པའི་སྐུ་དང་། བདག་ཉིད་ཆེན་པོ་མཆོག་གི་སྤུ་
པའི་སྐུ་གསུམ་དུ་ཡོད་ཅེས་མདོ་ཙམ་དུ་བསྟན། གཞུང་ལྷག་མ་རྣམས་ཀྱིས་དེ་དག་རྒྱས་པར་འཆད་
པའི་ཕྱིར། ཕྱི་མ་གྲུབ་སྟེ། རང་བཞིན་འོད་གསལ་ཞེས་བརྗོད་གང་ཡིན་ཉི་དང་མཁའ་བཞིན་གློ་བུར་
གྱི༑ ༑ཞེས་སོགས་བློཀ་བཞིས་དག་པ་གཉིས་ཀྱི་བྱང་ཆུབ་ཆེན་པོའི་ངོ་བོ་དེ་འཆད།༡ སྒྲིབ་པ་གཉིས་
དང་བྲལ་བ་ཡི། །རྒྱུ་ནི་ཡེ་ཤེས་གཉིས་ཡིན་ཏེ། །ཞེས་སོགས་རྐང་པ་བཞིས། དེའི་རྒྱུ་མཉམ་གཞག་
ཡེ་ཤེས་དང་རྗེས་ཐོབ་ཡེ་ཤེས་གཉིས་པོ་དེ་འཆད།༢ དྲི་མེད་ཆུ་ལྡན་རིམ་རྒྱས་པདྨས་ཁེབས་པའི་
མཚོ་བཞིན་དང་། །སྒྲ་གཅན་ཁ་ནས་ཐར་པའི་ཟླ་བ་ཉ་བ་ལྟ་བུ་དང་། །ཞེས་སོགས་བློཀ་དགུས།



མཐའ་དཔྱོད་སྨད་ཆ།
ལེའུ་གཉིས་པས་སྐུ་གསུམ་གྱིས་བསྡུས་པའི་བྱང་ཆུབ་ཆེན་བོ་འཆད་ཚུལ།
(377)
རྒྱུ་མཉམ་རྗེས་གཉིས་གོམས་པར་བྱས་པ་ལས་དྲི་མ་མཐའ་དག་དང་བྲལ་བའི་འབྲས་བུ་དེ་བསྟན།
༣ ཟབ་པ་མེད་ཁྱབ་འཇིག་མེད་ཆོས་ཅན་ཏེ། །བརྟན་ཞིང་རྟག་པ་འཕོ་བ་མེད་གནས་ཡིན། །ཞེས་
སོགས་བློཀ་བཅུ་གཅིག་གིས་བྱང་ཆེན་ལ་བརྟེན་ནས་རང་དང་གཞན་གྱི་དོན་ཕུན་ཚོགས་འགྲུབ་པའི་
བྱེད་ལས་དེ་བསྟན། ༤ བསམ་མེད་རྟག་བརྟན་ཞི་བ་གཡུང་དྲུང་ཉིད། །ཞེས་སོགས་བློཀ་དགུས།
བྱང་ཆེན་གནས་གྱུར་མཐར་ཕྱིན་པའི་ཡོན་ཏན་དང་ལྡན་པ་དེ་བསྟན། ༥ ཐོག་མ་དབུས་མཐའ་མེད་
ཅིང་རྣམ་དབྱེ་མེད་ཅེས་པ་ནས། དང་པོ་ལ་ནི་ཐ་མ་གནས། །ཞེས་པའི་བར་བློཀ་ཉི་ཤུ་རྩ་བཞིས་
འཇུག་པའི་རབ་དབྱེ་ལས་བརྩམས་པའི་སྐུ་གསུམ་པོ་དེ་འཆད། རྒྱུ་མཐའ་ཡས་དང་སེམས་ཅན་ཟད་
མེད་དང་། །རྩེ་དང་འཕྲུལ་དང་མཁྱེན་དང་ཕུན་ཚོགས་ལྡན། །ཞེས་སོགས་གློཀ་བདུན་གྱིས་སྐུ་གསུམ་
པོ་དེ་དག་འཁོར་བ་ཇི་སྲིད་མ་སྟོང་གི་བར་དུ་འགྲོ་བ་ལ་ཕན་བདེ་འཇུག་པའི་རྟག་པའི་དོན་དེ་བསྟན།
༧ དག་ཡུལ་མིན་ཕྱིར་དོན་དམ་གྱིས་བསྡུས་ཕྱིར། །ཞེས་སོགས་ཟློཀ་ལྔས་བསམ་གྱིས་མི་ཁྱབ་པའི་
དོན་དེ་འཆད་པའི་ཕྱིར། རྟགས་དྲུག་པ་གྲུབ་སྟེ། ཐོག་མ་དབུས་མཐའ་མེད་ཅིང་རྣམ་དབྱེ་མེད།།
གཉིས་མེད་གསུམ་བྲལ་དྲི་མེད་རྣམ་རྟོག་མེད། །ཆོས་དབྱིངས་རང་བཞིན་གང་ཡིན་དེ་རྟོགས་པ།།
མཉམ་པར་བཞག་པའི་རྣལ་འབྱོར་པ་ཡིས་མཐོང༌། །གཞལ་མེད་གངྒའི་བྱེ་མ་ལྔས་འདས་པ། །
དེ་བཞིན་གཤེགས་པའི་དྲི་མེད་དབྱིངས་དེ་ནི། །བག་ཆགས་བཅས་པའི་དྲི་མ་རྣམས་སྤངས་པའོ།།
སྣ་ཚོགས་དམ་ཆོས་འོད་ཟེར་མངའ་བའི་སྐུས། །འགྲོ་བའི་རྣམ་གྲོལ་དོན་སྒྲུབ་ལ་བརྩོན་པ།།
མཛད་པ་ཡིད་བཞིན་ནོར་བུའི་རྒྱལ་བཞིན་ཏེ། །སྣ་ཚོགས་དངོས་དང་དེ་ཡི་རང་བཞིན་མིན། འཇིག་
རྟེན་ཞི་བའི་ལམ་ལ་འཇུག་པ་དང༌། །རབ་ཏུ་སྨིན་དང་ལུང་སྟོན་རྒྱུ་ཡི་གཟུགས། །གང་ཡིན་དེ་ཡང་
འདིར་ནི་རྟག་གནས་ཏེ། །ནམ་མཁའི་ཁམས་སུ་གཟུགས་ཀྱི་ཁམས་བཞིན་ནོ། །ཞེས་པས་སྐུ་གསུམ་
མདོར་བསྟན་གྱི་ཚུལ་དུ་འཆད། ༡ གཞུང་ལྷག་མ་རྣམས་ཀྱིས་རྒྱས་པར་འཆད་པའི་ཕྱིར།



(378)
ལེའུ་གཉིས་པས་སྐུ་གསུམ་གྱིས་བསྡུས་པའི་བྱང་ཆུབ་ཆེན་པོ་འཆད་ཚུལ།
མཐའ་དཔྱོད་སྨད་ཆ།
དང་པོ་གྲུབ་སྟེ། བློཀ་དང་པོ་གཉིས་ཀྱིས་ངོ་བོ་ཉིད་སྐུ་མཚན་ཉིད་ལྔ་ལྡན་དང་ཡོན་ཏན་ལྔ་ལྡན་
བསྟན། བློཀ་གསུམ་པས་ལོངས་སྤྱོད་རྫོགས་སྐུ་སྐུ་སྟོན་པ་རྒྱུན་མི་འཆད་པ་དང་། གསུང་བརྗོད་པ་
རྒྱུན་མི་འཆད་པ་དང་། ཐུགས་མཛད་པ་རྒྱུན་མི་འཆད་པ་དང་། རྟག་པ་མེད་བཞིན་དུ་གདུལ་བྱའི་
དོན་ལྷུན་གྱིས་གྲུབ་པ་ནོར་བུ་ལྟར་མངོན་པར་འདུ་བྱེད་པ་མེད་པ་དང་། སྣ་ཚོགས་པའི་དངོས་པོར་
སྣང་ཡང་དེའི་ངོ་བོར་མ་གྲུབ་པ་སྟེ་ཁྱད་པར་ལྔ་ལྡན་དུ་བསྟན། བློ་ཀ་བཞི་པས་མཆོག་གི་སྤྲུལ་སྐུས་
གདུལ་བྱ་ཞི་བའི་ལམ་ལ་འཇུག་པ་དང་། རབ་ཏུ་སྨིན་པ་སོགས་བྱེད་པར་བསྟན་པའི་ཕྱིར།
རྩ་རྟགས་གཉིས་པ་གྲུབ་སྟེ། རང་བྱུང་རྣམས་ཀྱི་ཐམས་ཅད་མཁྱེན། །སངས་རྒྱས་ཉིད་ཅེས་གང་བརྗོད་
པ༑ ༑མཆོག་ཏུ་མྱ་ངན་འདས་བསམ་མེད། །དགྲ་བཅོམ་སོ་སོའི་བདག་གྱུར་པ། །དེ་དབྱེ་ཟབ་དང་རྒྱ་
ཆེ་དང་། །བདག་ཉིད་ཆེན་པོའི་ཡོན་ཏན་གྱི། །ཆོས་ཀྱི་རབ་ཕྱེའི་རང་བཞིན་ལ། །སོགས་པའི་སྐུ་
གསུམ་དག་གིས་འཇུག །ཅེས་པས་སྐུ་གསུམ་སྤྱིར་བསྟན། ༡ གཞུང་ལྷག་མ་རྣམས་ཀྱིས་སྐུ་གསུམ་
སོ་སོར་འཆད་པའི་ཕྱིར། དང་པོ་གྲུབ་སྟེ། གཞན་ལ་མ་བསྟན་པར་བྱང་ཆུབ་བརྙེས་པས་རང་བྱུང་
དང་། ཤེས་བྱ་ཐམས་ཅད་མཁྱེན་པ་དང༌། །མངོན་པར་རྫོགས་པར་སངས་རྒྱས་པ་དང་། མཆོག་
ཏུ་མྱ་ངན་ལས་འདས་པ་དང་། རྟོག་གེའི་བློས་བསམ་དུ་མེད་པ་དང་། བག་ཆགས་ཀྱི་དགྲ་བཅོམ་པ་
དང༌། རྣམ་པར་མི་རྟོག་པའི་ཡེ་ཤེས་སོ་སོའི་བདག་ཉིད་དུ་གྱུར་པ་ཏེ་མིང་གི་རྣམ་གྲངས་བདུན་གྱིས་
བསྟན་པའི་སངས་རྒྱས་སྐུ་གསུམ་གྱི་དབྱེ་གཞི་དང་། ཕྱེ་བའི་དོན་ཟབ་པ་ཆོས་ཀྱི་སྐུ་དང་། རྒྱ་ཆེ་བ་
ལོངས་སྤྱོད་རྫོགས་པའི་སྐུ་དང༌། བདག་ཉིད་ཆེན་པོ་མཆོག་གི་སྤྲུལ་བའི་སྐུ་རྣམས་ཀྱི་ཐ་དད་དུ་འཇུག།
འབྱེད་པའི་རྒྱུ་མཚན་བྲལ་བ་དང་། རྣམ་སྨིན་གྱི་ཡོན་ཏན་གྱི་ཆོས་ཀྱིས་རབ་ཏུ་ཕྱེ། རྣམ་གྲངས་རང་
བཞིན་དང་། ངོ་བོ་ཉིད་དང་། ཆོས་སྐུ་ལ་སོགས་པའོ་ཞེས་བསྟན་པའི་ཕྱིར། རྩ་རྟགས་གཉིས་པ་གྲུབ་
སྟེ༑ དེ་ལ་སངས་རྒྱས་རྣམས་ཀྱི་ནི། །ངོ་བོ་ཉིད་སྐུ་མཚན་ཉིད་ལྔ། །མདོར་ན་ཡོན་ཏན་ལྔ་དང་ནི།།



མཐའ་དཔྱོད་སྨད་ཆ།
ལེའུ་གཉིས་པས་སྐུ་གསུམ་གྱིས་བསྡུས་པའི་བྱང་ཆུབ་ཆེན་པོ་འཆད་ཚུལ།
(379)
ལྡན་པ་ཉིད་དུ་རིག་པར་བྱ། །འདུས་མ་བྱས་ཤིང་རྣམ་དབྱེར་མེད། །མཐའ་གཉིས་དག་ནི་རྣམ་པར་
སྤངས། །ཉོན་མོངས་ཤེས་བྱ་སྙོམས་འཇུག་གི། །སྒྲིབ་གསུམ་ལས་ནི་ངེས་གྲོལ་ཏེ། །དྲི་མེད་རྣམ་པར་
རྟོག་མེད་དང་། །རྣལ་འབྱོར་རྣམས་ཀྱི་ཡུལ་ཡིན་ཕྱིར། །ཆོས་དབྱིངས་ངོ་བོ་ཉིད་ཀྱིས་ནི། །དག་པའི་
ཕྱིར་ན་འོད་གསལ་བ། །གཞལ་མེད་གྲངས་མེད་བསམ་མེད་པ། །མཉམ་མེད་དག་པའི་མཐར་ཐུག་
པའི༑ ༑ཡོན་ཏན་རྣམས་དང་ཡང་དག་པར། །ངོ་བོ་ཉིད་ཀྱི་སྐུ་ལྡན་ཏེ། །རྒྱ་ཆེའི་ཕྱིར་དང་གྲངས་མང་
ཕྱིར༑ ༑་རྟོག་གེའི་ལུལ་ནི་མིན་ཕྱིར་དང་། །འབའ་ཞིག་བག་ཆགས་བཅས་སྤངས་ཕྱིར། །གཞལ་མེད་
ལ་སོགས་གོ་རིམ་བཞིན། །ཞེས་པས་ངོ་བོ་ཉིད་ཀྱི་སྐུ་དེ་འཆད། ༡ སྣ་ཚོགས་ཆོས་ལ་རྫོགས་ལོངས་
སྤྱོད༑ ༑རང་བཞིན་ཆོས་ནི་སྣང་ཕྱིར་དང་། །ཐུགས་རྗེ་དག་པའི་རྒྱུ་མཐུན་པ། །འགྲོ་དོན་རྒྱུན་མི་
འཆད་ཕྱིར་དང་། །རྣམ་པར་རྟོག་མེད་ལྷུན་གྲུབ་པར། །འདོད་པ་ཇི་བཞིན་ཡོངས་སྐོར་ཕྱིར། །ཡིད་
བཞིན་ནོར་བུའི་རྫུ་འཕྲུལ་གྱིས། །རྫོགས་པར་ལོངས་སྤྱོད་རྣམ་པར་གནས། །བརྗོད་སྟོན་མཛད་རྒྱུན་
མི་འཆད་དང་། །མངོན་པར་འདུ་བྱེད་མེད་པ་དང་། །དེའི་ངོ་བོ་མིན་སྟོན་ལ། །འདི་ནི་སྣ་ཚོགས་རྣམ་
ལྔར་བརྗོད། །ཇི་ལྟར་ཚོན་ནི་སྣ་ཚོགས་ཀྱིས། །ནོར་བུ་དེ་དངོས་མིན་སྣང་ལྟར། །དེ་བཞིན་འགྲོ་རྐྱེན་
སྣ་ཚོགས་པས། །ཁྱབ་བདག་དེ་དངོས་མིན་པར་སྣང༌། །ཞེས་པས་ལོངས་སྤྱོད་རྫོགས་པའི་སྐུ་དེ་
འཆད། ༢ །ཐུགས་རྗེ་ཆེན་པོས་འཇིག་རྟེན་མཁྱེན། །འཇིག་རྟེན་ཀུན་ལ་གཟིགས་ནས་ནི། །ཆོས་ཀྱི་
སྐུ་ལས་མ་གཡོས་པར། །སྤྲུལ་བའི་རང་བཞིན་སྣ་ཚོགས་ཀྱིས། །སྐྱེ་བ་མངོན་པར་སྐྱེ་བ་དང་།།
དགའ་ལྡན་གནས་ནས་འཕོ་བ་དང༌། །ལྷུམས་སུ་འཇུག་དང་བལྟམས་པ་དང་། །བཟོ་ཡི་གནས་ལ་
མཁས་པ་དང༌། །བཙུན་མོའི་འཁོར་དགྱེས་རོལ་པ་དང་། །ངེས་འབྱུང་དཀའ་བ་སྤྱོད་པ་དང་། །
བྱང་ཆུབ་སྙིང་པོར་གཤེགས་པ་དང་། །བདུད་སྡེ་འཇོམས་དང་རྫོགས་པར་ནི། །བྱང་ཆུབ་ཆོས་ཀྱི་
འཁོར་ལོ་དང་། །མྱ་ངན་འདས་པར་གཤེགས་མཛད་རྣམས། །ཡོངས་སུ་མ་དག་ཞིང་རྣམས་སུ། །



(380)
ལེའུ་གཉིས་པས་སྐུ་གསུམ་གྱིས་བསྡུས་པའི་བྱང་ཆུབ་ཆེན་པོ་འཆད་ཚུལ།
མཐའ་དཔྱོད་སྨད་ཆ།
སྲིད་པ་ཇི་སྲིད་གནས་པར་སྟོན། །ཞེས་པས་སྤྲུལ་པའི་སྐུ་དེ་འཆད་༣པའི་ཕྱིར། །དང་པོ་གྲུབ་སྟེ།
བློ་ཀ་དང་པོས་ངོ་བོ་ཉིད་སྐུ་མཚན་ཉིད་ལྔ་དང་ཡོན་ཏན་ལྔ་ལྡན་ཙམ་དུ་བསྟན། དེ་ནས་བློ་ཀ་གཉིས་
ཀྱིས༑ འདུས་མ་བྱས་པའི་མཚན་ཉིད། སྟོབས་སོགས་ཀྱི་ཡོན་ཏན་དང་དབྱེར་མེད་པའི་མཚན་ཉིད།།
སྒྲོ་སྐུར་གྱི་མཐའ་གཉིས་སྤངས་པའི་མཚན་ཉིད། སྒྲིབ་པ་གསུམ་ལས་གྲོལ་བའི་མཚན་ཉིད།
རང་བཞིན་རྣམ་དག་གི་ཆ་འོད་གསལ་བའི་མཚན་ཉིད་སྟེ་ལྔ་དང་ལྡན་པར་བསྟན། དེ་ནས་བློ་ཀ་
གཉིས་ཀྱིས་རྒྱ་ཆེ་བ་གཞལ་དུ་མེད་པའི་ཡོན་ཏན། གྲངས་མང་བ་གྲངས་མེད་པའི་ཡོན་ཏན། སྒྲ་རྟོག་
གིས་རྟོགས་ཚུལ་རྫོགས་པའི་ཡུལ་མིན་པ་བསམ་དུ་མེད་པའི་ཡོན་ཏན། སངས་རྒྱས་འབའ་ཞིག་
གིས་མངོན་སུམ་དུ་རྟོགས་པ་མི་མཉམ་པའི་ཡོན་ཏན། སྒྲིབ་གཉིས་བག་ཆགས་དང་བཅས་པ་སྤངས་
པ་སྤངས་བའི་ཡོན་ཏན་ཏེ་ལྔ་དང་ལྡན་པར་བསྟན་པའི་ཕྱིར། འབའ་ཞིག་ཅེས་པ གློ་བུར་རྣམ་དག་གི་
ཆར་གྱུར་པའི་ངོ་བོ་ཉིད་སྐུ་སངས་རྒྱས་འབའ་ཞིག་ལ་ཡོད་པའི་དོན་ཁོ་ནར་འཆད་མི་དགོས་པར་
གོང་དུ་བཤད་པ་ལྟར་ཡང་རུང་གསུང་གི་ནུས་པས་ཐོན་ལ། དེར་མ་ཟད་ལེའུ་དང་པོའི་སྐབས་སུ་
དྲངས་པའི་མདོ་དང་དེའི་དགོངས་པ་འགྲེལ་བས་བཀྲལ་ཚུལ་སྔར་བཤད་ཟིན་པ་ལྟར་དང་། ལེའུ་
འདིར་ཡང་གང་ཕྱིར་གཟུགས་ལ་དམུས་ལོང་བཞིན། །བྱིས་པས་དེ་མངོན་མཐོང་མ་མྱོང་། །
བཅས་པའི་ཁྱིམ་གནས་བུ་ཆུང་གིས། །ཉི་མའི་གཟུགས་བཞིན་འཕགས་པས་ཀྱང་། །ཞེས་གསུངས་
པའི་དགོངས་པ་ཡང་། བྱང་ཆུབ་སེམས་དཔའི་ས་བཅུའི་གནས་སྐབས་སུ། སྤང་བྱ་ཅི་རིགས་དང་
བྲལ་བའི་འགོག་བདེན་ཅུང་ཟད་མངོན་སུམ་དུ་མཐོང་གི་བག་ཆགས་ཀྱི་སྒྲིབ་པ་སྤངས་པའི་འགོག་
བདེན་མཐར་ཐུག་མངོན་སུམ་དུ་མ་རྟོགས་པའི་དོན་དུ་བྱ་དགོས་སོ། །ཕྱོགས་འདི་ལ་ལུང་རིགས་ཀྱི་
ཤེས་བྱེད་འདི་ཙམ་ཡོད་པ་མཐོང་བཞིན་དུ། འཕགས་པ་ཡིན་ན་གློ་བུར་རྣམ་དག་གི་ཆར་གྱུར་པའི་ངོ་
བོ་ཉིད་སྐུ་མངོན་སུམ་དུ་རྟོགས་པས་ཁྱབ་ཅེས་ནན་གྱིས་དམ་བཅའ་བ་ནི་མཁས་པ་རྣམས་ཀྱི་བཞད་



མཐའ་དཔྱོད་སྨད་ཆ།
ལེའུ་གཉིས་པས་སྐུ་གསུམ་གྱིས་བསྡུས་པའི་བྱང་ཆུབ་ཆེན་པོ་འཆད་ཚུལ།
(381)
TS་མ
གད་ཀྱི་གནས་སོ། །གཉིས་པ་གྲུབ་སྟེ། སྣ་ཚོགས་དམ་ཆོས་འོད་ཟེར་མངའ་བའི་སྐུས། །ཞེས་པའི་
སྐབས་སུ་བཤད་ཟིན་པ་ལྟར་བསྟན་པའི་ཕྱིར་དང་། བློ་ཀ་ཕྱི་མས་གཞུང་སྔ་མའི་དཔེ་བསྟན་པའི་
ཕྱིར༑ སྐབས་འདིར་ལོངས་སྤྱོད་རྫོགས་པའི་སྐུ་ངེས་པ་ལྔ་ལྡན་གྱི་གསལ་ཁ་མི་འབྱུང་ཡང་རྣམ་
བཤད་ལས་གསུངས་པས་སྤྱི་འགྲོ་ལྟར་ཁས་བླངས་པར་བྱའོ། །གསུམ་པ་གྲུབ་སྟེ། བློ་ཀ་དང་པོས་
ལོངས་སྐུས་སྤྲུལ་སྐུ་སྤྲུལ་ཚུལ་དེ་བསྟན། གཞུང་ལྷག་མ་རྣམས་ཀྱིས་དགའ་ལྡན་དུ་སྐྱེ་བ་སྤྲུལ་སྐུར་
གྱུར་ཚུལ་དང་། དགའ་ལྡན་ནས་འཛམ་བུ་གླིང་དུ་འཕོ་བ་དང་པོར་བྱས་པའི་མཛད་པ་བཅུ་གཉིས་ཀྱི་
ཚུལ་སྟོན་ཚུལ་དེ་འཆད་པའི་ཕྱིར། འོ་ན་མཆོག་གི་སྤྲུལ་སྐུས་གདུལ་བྱ་སྨིན་པར་མཛད་ཚུལ་དེ་ཇི་
ལྟར་ཡིན་ཞེ་ན། བཤད་དུ་ཡོད་དེ། མི་རྟག་སྡུག་བསྔལ་བདག་མེད་པ། །ཞི་བའི་སྒྲ་ཡི་ཐབས་མཁྱེན་
པ༑ ༑སེམས་ཅན་སྲིད་གསུམ་སྐྱོ་སྐྱེད་ནས། །མྱ་ངན་འདས་ལ་རབ་འཇུག་མཛད། །ཞི་བའི་ལམ་ལ་
རབ་ཞུགས་པ། །མྱ་ངན་འདས་ཐོབ་འདུ་ཤེས་ཅན། །དམ་ཆོས་པདྨ་དཀར་ལ་སོགས། །ཆོས་ཀྱི་དེ་
ཉིད་བསྟན་པ་ཡིས། །དེ་དག་སྔར་འཛིན་ལས་བཟློག་སྟེ། །ཐབས་དང་ཤེས་རབ་ཡོངས་བཟུང་བས།།
ཐེག་པ་མཆོག་ལ་སྨིན་མཛད་དེ། །བྱང་ཆུབ་མཆོག་ཏུ་ལུང་བསྟན་ཏོ། །ཞེས་གསུངས་པ་ལྟར་ཆོས་ཀྱི་
སྡོམ་བཞིས་གདུལ་བྱ་རྒྱུད་སྨིན་པར་མཛད་ཅིང་། ཐེག་པ་དམན་པའི་ལྷག་མེད་མྱང་འདས་ལ་ཞུགས་
པ་རྣམས་ཀྱང་ཞི་བའི་དབྱིངས་ལས་བསླངས་ནས་བླ་ན་མེད་པའི་བྱང་ཆུབ་ཏུ་ལུང་སྟོན་པར་མཛད་པའི་
ཕྱིར༑ ལེའུ་དང་པོར་དྲི་མ་དང་བཅས་པའི་སེམས་ཀྱི་དེ་བཞིན་ཉིད་བདེ་གཤེགས་སྙིང་པོར་བསྟན་
ནས་ལེའུ་འདིར་དྲི མ་མེད་པའི་དེ་བཞིན་ཉིད་བྱང་ཆུབ་ཆེན་པོར་སྟོན་པའི་རྒྱུ་མཚན་ནི། བདེ་གཤེགས་
སྙིང་པོའི་ཁམས་སྦྱངས་ཏེ་གནས་གྱུར་མཐར་ཕྱིན་པ་ན། །དྲི་མ་མེད་པའི་བྱང་ཆེན་ཐོབ་པར་འགྱུར་
རོ་ཞེས་རྟོགས་པའི་དོན་དུ་ཡིན། དྲི་མ་དང་བཅས་ཞེས་པ། ས་བདུན་པ་མན་ཆད་དུ་ཉོན་མོངས་པའི་
དྲི་མ་དང་། དག་པ་ས་གསུམ་གྱི་སྐབས་སུ་བག་ཆགས་ཀྱི་དྲི་མ་དང་བཅས་པ་ལ་འཇོག །དེ་ཡང་དྲི་མ་



(382) ལེའུ་གསུམ་པས་ཡོན་ཏན་དྲུག་ཅུ་རྩ་བཞིས་བསྡུས་པའི་དྲི་མ་མེད་པའི་ཡོན་ཏན་འཆད་ཚུལ། མཐའ་དཔྱོད་སྨད་ཆ།
མ་སྤངས་པ་དང་སྤངས་པའི་ཆ་ནས་རིམ་པ་བཞིན་དྲི་མ་དང་བཅས་པའི་དེ་བཞིན་ཉིད་དང་། དྲི་མ་
མེད་པའི་དེ་བཞིན་ཉིད་དུ་བྱེད་པ་བརྡ་ཆད་འཇོག་མཚམས་ཡིན་པ་ལ། ཁ་ཅིག་གིས་བདེ་བར་
གཤེགས་པའི་སྙིང་པོ་ཉོན་མོངས་པའི་ཟག་བཅས་སུ་ཐལ། ཉོན་མོངས་པའི་དྲི་མ་དང་བཅས་པའི་
ཕྱིའི་ཕྱིར། འདོད་ན་སྤང་བྱར་ཐལ་ལོ་ཞེས་འཕེན་པ་ཡོད་དེ་ལན་འདེབས་ལུགས་ཤེས་པར་བྱའོ།།
ཐེག་པ་ཆེན་པོ་རྒྱུད་བླ་མའི་བསྟན་བཅོས་ཀྱི་དཀའ་འགྲེལ་གནད་ཀྱི་ཟླ་འོད་ཅེས་བྱ་བ་ལས་ལེའུ་
གཉིས་པའི་བཤད་པའོ།།
༈ འོ་ན་ལེའུ་གསུམ་པས་ཡོན་ཏན་དྲུག་ཅུ་རྩ་བཞིས་བསྡུས་པའི་དྲི་མ་མེད་པའི་ཡོན་ཏན་དེ་
འཆད་ཚུལ་ཇི་ལྟར་ཡིན་ཞེ་ན། བཤད་དུ་ཡོད་དེ། །རང་དོན་གཞན་དོན་དོན་དམ་སྐུ་དང་ནི། །
དེ་ལ་བརྟེན་པ་ཀུན་རྫོབ་སྐུ་ཉིད་དེ། །ཐལ་དང་རྣམ་པར་སྨིན་པའི་འབྲས་བུ་ནི། །ཡོན་ཏན་དབྱེ་བ་དྲུག་
ཅུ་བཞི་དག་སྟེ། །བདག་ཉིད་ཀྱི་ནི་འབྱོར་བའི་གནས། །དམ་པའི་དོན་གྱི་སྐུ་ཡིན་ཏེ། །དྲང་སྲོང་རྣམས་
ཀྱི་བརྡའི་སྐུ། །ཕ་རོལ་ཕུན་སུམ་ཚོགས་པའི་གནས། དང་པོའི་སྐུ་ནི་སྟོབས་ལ་སོགས། །བྲལ་བའི་
ཡོན་ཏན་རྣམས་དང་ལྡན། གཉིས་པ་སྐྱེས་བུ་ཆེན་པོའི་མཚན། །རྣམ་སྨིན་ཡོན་ཏན་རྣམས་དང་ལྡན།།
ཞེས་པས་རྟེན་བརྟེན་པའི་སྒོ་ནས་ཡོན་ཏན་མདོ་ཙམ་དུ་བསྟན། སྟོབས་ཉིད་མ་རིག་སྒྲིབ་ལ་རྡོ་རྗེ་
བཞིན། །མི་འཇིགས་ཉིད་ནི་འཁོར་དུ་སེང་གེ་བཞིན། །དེ་བཞིན་གཤེགས་པའི་མ་འདྲེས་མཁའ་བཞིན་
ཏེ༑ །ཐུབ་པའི་བསྟན་པ་རྣམ་གཉིས་ཆུ་ཟླ་བཞིན། །ཞེས་པས་སྡོམས་བསྡུས། གཞུང་ལྷག་མ་རྣམས་
ཀྱིས་སོ་སོར་རྒྱས་པར་འཆད་པའི་ཕྱིར། །དང་པོ་གྲུབ་སྟེ། རང་དོན་དོན་དམ་པ་ངོ་བོ་ཉིད་ཀྱི་སྐུ་
དང་གཞན་དོན་ཀུན་རྫོབ་པ་གཟུགས་ཀྱི་སྐུ་ལ་རྟེན་པའི་སྟོབས་སོགས་བྲལ་བའི་ཡོན་ཏན་སོ་གཉིས།
མཚན་སོགས་རྣམ་སྨིན་གྱི་ཡོན་ཏན་སོ་གཉིས་ཏེ་དྲུག་ཅུ་རྩ་བཞི་བསྟན་པའི་ཕྱིར། །གཉིས་པ་གྲུབ་སྟེ།
སྟོབས་བཅུ་གདུལ་བྱའི་མ་རིག་པ་འཇོམས་པས་རྡོ་རྗེ་བཞིན། མི་འཇིགས་པ་བཞི་འཁོར་གྱི་ནང་དུ་



མཐའ་དཔྱོད་སྨད་ཆ། ལེའུ་གསུམ་པས་ཡོན་ཏན་དྲུག་ཅུ་རྩ་བཞིས་བསྡུས་པའི་དྲི་མ་མེད་པའི་ཡོན་ཏན་འཆད་ཚུལ། (383)
བག་ཚ་བ་མེད་པས་སེང་གེ་བཞིན་དང་། དེ་བཞིན་གཤེགས་པའི་མ་འདྲེས་པ་བཅོ་བརྒྱད་གཞན་དང་
ཐུན་མོང་མ་ཡིན་པའི་ཡོན་ཏན་ཐོབ་པས་ནམ་མཁའ་བཞིན་དང་། ཐུབ་པའི བསྟན་པ་གཟུགས་
བརྙན་བཞིན་དུ་ཤར་བ་ཙམ་ཡིན་པས་ཆུ་ཟླ་བཞིན་དུ་བསྟན་པའི་ཕྱིར། རྟགས་གསུམ་པ་གྲུབ་སྟེ། །
གནས་དང་གནས་མིན་ལས་རྣམས་ཀྱི། །རྣམ་སྨིན་དང་ནི་དབང་པོ་དང་། །ཁམས་རྣམས་དང་ནི་མོས་
པ་དང་། །ཀུན་འགྲོའི་ལམ་དང་བསམ་གཏན་སོགས། །ཉོན་མོངས་དྲི་མ་མེད་པ་དང་། །གནས་ནི་
རྗེས་སུ་དྲན་པ་དང༌། །ལྷའི་མིག་དང་ཞི་བ་དང༌། མཁྱེན་པའི་སྟོབས་ནི་རྣམ་པ་བཅུ། །ཞེས་སོགས་
ཀྱིས་སྟོབས་བཅུའི་ཡོན་ཏན་དེ་བསྟན། །ཆོས་ཀུན་རྫོགས་པར་བྱང་ཆུབ་པ། །བགེགས་ནི་འགོག་པར་
བྱེད་པ་དང་། །ལམ་སྟོན་པ་དང་འགོག་སྟོན་ལ། །མི་འཇིགས་པ་ནི་རྣམ་པ་བཞི། །ཞེས་སོགས་ཀྱིས་
མི་འཇིགས་པ་བཞིའི་ཡོན་ཏན་དེ་བསྟན། འཁྲུལ་དང་ཅ་ཅོ་མི་མངའ་སྟེ། །སྟོན་ལ་དྲན་པ་ཉམས་མི་
མངའ། །མཉམ་པར་མ་བཞག་ཐུགས་མི་མངའ། །འདུ་ཤེས་སྣ་ཚོགས་ཀྱང་མི་མངའ། །
མ་བརྟགས་བཏང་སྙོམས་མི་མངའ་ཏེ། །འདུན་པ་བརྩོན་འགྲུས་དྲན་པ་དང་། །ཏིང་འཛིན་ཤེས་རབ་
རྣམ་གྲོལ་གྱི། །ཡེ་ཤེས་གཟིགས་པ་ཉམས་མི་མངའ། །ལས་རྣམས་ཡེ་ཤེས་སྔོན་འགྲོ་དང་། །དུས་
ལ་ཡེ་ཤེས་སྒྲིབ་པ་མེད། །དེ་ལྟར་བཅོ་བརྒྱད་འདི་དང་གཞན། །སྟོན་པའི་མ་འདྲེས་ཡོན་ཏན་ཡིན།།
ཞེས་སོགས་ཀྱིས་སངས་རྒྱས་ཀྱི་ཆོས་མ་འདྲེས་པ་བཅོ་བརྒྱད་ཀྱི་ཡོན་ཏན་དེ་བསྟན། ལེགས་གནས་
འཁོར་ལོས་མཚན་པ་དང༌། །ཡངས་ཤིང་ཞབས་ལོང་མི་མངོན་དང༌། །སོར་མོ་རིང་དང་ཕྱག་ཞབས་
ནི༔ ་དྲ་བ་ཡིས་ནི་འབྲེལ་བ་དང་། །ལྕགས་འཇམ་གཞོན་ཤ་ཅན་ལེགས་ཉིད། །སྐུ་ནི་བདུན་དག་
མཐོ་བ་དང་། །བྱིན་པ་ཨེ་ན་ཡ་འདྲ་གསང་། །གླང་པོ་གཞིན་དུ་སྦུབས་སུ་ནུབ། །རོ་སྟོད་སེང་གེ་དང་
འདྲ་དང་། །ཐལ་གོང་བར་མེད་རྒྱས་པ་དང་། །དཔུང་མགོ་ལེགས་ཟླུམ་ཕྱག་འཇམ་ཞིང་། །ཟླུམ་ཞིང་
མཐོ་དམའ་མེད་པ་དང༌། །ཕྱག་རིང་ཡོངས་སུ་དག་པ་ཡི། །འོད་ཀྱི་དཀྱིལ་འཁོར་དང་ལྡན་སྐུ།།



(384) ལེའུ་གསུམ་པས་ཡོན་ཏན་དྲུག་ཅུ་རྩ་བཞིས་བསྡུས་པའི་དྲི་མ་མེད་པའི་ཡོན་ཏན་འཆད་ཚུལ། མཐའ་དཔྱོད་སྨད་ཆ།
་
མགྲིན་པ་དྲི་མེད་དུང་འདྲ་དང་། །འགྲམ་པ་རི་དྭགས་རྒྱལ་པོ་འདྲ། །ཚེམས་ནི་བཞི་བཅུ་མཉམ་པ་
དང༌༑ ་བར་མེད་ཚེམས་ཐགས་བཟང་བ་དང་། རྣམ་དག་ཚེམས་མཉམ་ཉིད་དང་ནི། །མཆེ་བ་རབ་
མཆོག་དཀར་བ་ཉིད། །ལྗགས་རིང་མཐའ་མེད་བསམ་མེད་པ། །རོ་བྲོ་བ་ཉིད་མཆོག་ཉིད་དང་།།
རང་བྱུང་ཀ་ལ་པིང་ཀ་ཡི། །སྒྲ་དང་ཚངས་པའི་དབྱངས་ཉིད་དང་། །སྤུན་བཟང་ཨུཏྤལ་ཁྱུ་མཆོག་རྫི་
འདྲ་དང་། །ཞལ་མཛེས་དྲི་མེད་མཛོད་སྤུ་དཀར་ལྡན་པ། །གཙུག་ཏོར་དབུར་ལྡན་དག་ཅིང་སྲབ་པ་
དང་༑ ༑ལྤགས་པ་གསེར་གྱི་མདོག་འདྲ་སེམས་ཅན་མཆོག །བ་སྤུ་ལེགས་ཕྲ་འཇམ་ཞིང་རེ་རེ་ནས།།
སྐུ་ཡི་གྱེན་དུ་གཡས་ཕྱོགས་འཁྱིལ་པ་དང༌། །དབུ་སྐྲ་དྲི་མེད་རིན་ཆེན་མཐོན་མཐིང་བཞིན། །
ནྱ་གྲོ་རྫོགས་པའི་ལྗོན་ཤིང་དཀྱིལ་འཁོར་འདྲ། །ཀུན་ཏུ་བཟང་པོ་དཔེ་མེད་དྲང་སྲོང་ཆེ། །སྲེད་མེད་
བུ་ཡི་སྟོབས་མངའ་མཁྲེགས་པའི་སྐུ། །བསམ་མི་ཁྱབ་པར་སུམ་ཅུ་རྩ་གཉིས་སོ། །འདི་དག་སྟོན་པས་
མི་དབང་མཚན་དུ་གསུངས། །ཞེས་པས་སྐྱེས་བུ་ཆེན་པོའི་མཚན་སུམ་ཅུ་རྩ་གཉིས་པོ་དེ་བསྟན་པའི་
ཕྱིར༑ དང་པོ་གྲུབ་སྟེ། གནས་དང་གནས་མ་ཡིན་མཁྱེན་པའི་སྟོབས། ལས་ཀྱི་རྣམ་སྨིན་མཁྱེན་པའི་
སྟོབས། དབང་པོ་མཆོག་དང་མཆོག་མ་ཡིན་པ་མཁྱེན་པའི་སྟོབས། འཇིག་རྟེན་གྱི་ཁམས་དུ་མ་
མཁྱེན་པའི་སྟོབས། མོས་པ་སྣ་ཚོགས་མཁྱེན་པའི་སྟོབས། ཐམས་ཅད་དུ་འགྲོ་བ་མཁྱེན་པའི་སྟོབས།
ཀུན་ནས་ཉོན་མོངས་དང་རྣམ་བྱང་མཁྱེན་པའི་སྟོབས། སྔོན་གྱི་གནས་རྗེས་སུ་དྲན་པ་མཁྱེན་པའི་
སྟོབས། འཆི་འཕོ་བ་དང་སྐྱེ་བ་མཁྱེན་པའི་སྟོབས། ཟག་ཟད་ཀྱི་སྟོབས་དང་བཅུ་བསྟན་པའི་ཕྱིར།
གཉིས་པ་གྲུབ་སྟེ། །སྤངས་པ་མཐར་ཐུག་དམ་བཅས་པ་ལ་མི་འཇིགས་པའི་རྣམ་པ། རྟོགས་པ་
མཐར་ཐུག་དམ་བཅས་པ་ལ་མི་འཇིགས་པའི་རྣམ་པ། །ངེས་འབྱུང་དམ་བཅས་པ་ལ་མི་འཇིགས་
པའི་རྣམ་པ། བར་ཆད་དམ་བཅས་པ་ལ་མི་འཇིགས་པའི་རྣམ་པ་དང་བཞི་བསྟན་པའི་ཕྱིར། གསུམ་
པ་གྲུབ་སྟེ། འཁྲུལ་པ་དང༌། ཅ་ཅོ་དང་། དྲན་པ་ཉམས་པ་དང༌་། ཐུགས་མཉམ་པར་མ་བཞག་པ་



མཐའ་དཔྱོད་སྨད་ཆ།
ལེའུ་བཞི་པས་དཔེ་དགུའི་སྒོ་ནས་མཛད་པ་འཕྲིན་ལས་འཆད་ཚུལ།
(385)
དང་༑ འདུ་ཤེས་ཐ་དད་པ་དང་སོ་སོར་མ་བརྟགས་པའི་བཏང་སྙོམས་མི་མངའ་བ་སྟེ་སྤྱོད་པ་མ་
འདྲེས་པ་དྲུག །འདུན་པ་དང༌། བརྩོན་འགྲུས་དང་། དྲན་པ་དང་། ཏིང་ངེ་འཛིན་དང་། ཤེས་རབ་
དང་། རྣམ་པར་གྲོལ་བའི་ཡེ་ཤེས་ཏེ་རྟོགས་པ་མ་འདྲེས་པ་དྲུག ཡེ་ཤེས་སྔོན་དུ་འགྲོ་བའི་སྐུའི་འཕྲིན་
ལས༑ གསུང་གི་འཕྲིན་ལས། ཐུགས་ཀྱི་འཕྲིན་ལས་མ་འདྲེས་པ་གསུམ། འདས་མ་འོངས་ད་ལྟའི་
དུས་གསུམ་ཆགས་ཐོགས་སྤངས་པའི་ཚུལ་གྱིས་མཁྱེན་པ་ཡེ་ཤེས་ཀྱི་ཡུལ་མཁྱེན་ཚུལ་མ་འདྲེས་པ་
གསུམ་སྟེ་བཅོ་བརྒྱད་བསྟན་པའི་ཕྱིར། བཞི་པ་གྲུབ་སྟེ། ཞབས་མཐིལ་རུས་སྦལ་གྱི་ལྟོ་བ་ལྟར་
མཉམ་པར་ལེགས་པར་གནས་པ་ནས། སྲེད་མེད་ཀྱི་བུའི་སྟོབས་མངའ་ཞིང་མཁྲེགས་པའི་བར་གྱི་
མཚན་སུམ་ཅུ་རྩ་གཉིས་བསྟན་པའི་ཕྱིར། མཚན་གྱིས་བརྒྱན་པའི་གཟུགས་སྐུ་གཉིས་ལ་གདུལ་བྱས་
མཐོང་ཚུལ་ཐ་དད་དུ་ཡོད་དེ། །དག་ལས་ཉེ་དང་རིང་རྣམས་ལ། །འཇིག་རྟེན་རྒྱལ་བའི་དཀྱིལ་འཁོར་
དུ༑ །ཆུ་དང་ནམ་མཁར་ཟླ་གཟུགས་བཞིན། །དེ་མཐོང་བ་ནི་རྣམ་པ་གཉིས། །ཞེས་གསུངས་པ་ལྟར།
ནམ་མཁའི་ཟླ་གཟུགས་དང་ཆུ་ནང་གི་ཟླ་གཟུགས་མཐོང་བ་བཞིན་དུ། གདུལ་བྱ་ལས་དག་པ་ཉེ་བ་
རྣམས་ཀྱིས་རྒྱལ་བའི་དཀྱིལ་འཁོར་དུ་ལོངས་སྤྱོད་རྫོགས་སྐུ་མཐོང་། ལས་མ་དག་པའི་རིང་
བ་རྣམས་ཀྱིས་འཇིག་རྟེན་གྱི་དཀྱིལ་འཁོར་དུ་མཆོག་གི་སྤྲུལ་སྐུ་མཐོང་བའི་ཕྱིར། ཐེག་པ་ཆེན་པོ་
རྒྱུད་བླ་མའི་བསྟན་བཅོས་ཀྱི་དཀའ་འགྲེལ་གནད་ཀྱི་ཟླ་འོད་ཅེས་བྱ་བ་ལས་ལེའུ་གསུམ་པའི་བཤད་
པའོ།།
། འོ་ན་ལེའུ་བཞི་པས་དཔེ་དགུའི་སྒོ་ནས་མཛད་པ་འཕྲིན་ལས་འཆད་ཚུལ་ཇི་ལྟར་ཡིན་
ཞེ་ན། བཤད་དུ་ཡོད་དེ། འཕྲིན་ལས་ལྷུན་གྱིས་གྲུབ་པ་དང་རྒྱུན་མི་འཆད་པར་སྒྲུབ་པ་ཡིན་ལ།
དེ་ཡང་གདུལ་བྱའི་ཁམས་དང་འདུལ་བའི་ཐབས་དང་ནི། །གདུལ་བྱའི་ཁམས་ཀྱི་འདུལ་བའི་བྱ་བ་
དང་༑ ༑དེ་ཡི་ཡུལ་དང་དུས་སུ་གཤེགས་པ་ལ། །ཁྱབ་བདག་རྟག་ཏུ་ལྷུན་གྱིས་གྲུབ་པར་འཇུག །



(386)
ལེའུ་བཞི་པས་དཔེ་དགུའི་སྒོ་ནས་མཛད་པ་འཕྲིན་ལས་འཆད་ཚུལ།
ཡོན་ཏན་རིན་ཆེན་མཆོག་ཚོགས་དང་ལྡན་ཡེ་ཤེས་ཆུ་མཚོ་བསོད་ནམས་ཡེ་ཤེས་ཉི་འོད་ཅན། །ཐེག་
པ་མ་ལུས་ངེས་པར་སྒྲུབ་སྟེ་མཐའ་དང་དབུས་མེད་རྒྱ་ཆེན་ནམ་མཁའ་ལྟར་ཁྱབ་པའི། །སངས་རྒྱས་
ཉིད་ནི་ཡོན་ཏན་དྲི་མ་མེད་གཏེར་སེམས་ཅན་ཀུན་ལ་ཁྱད་མེད་རྣམ་གཟིགས་ཏེ། །ཉོན་མོངས་ཤེས་
བྱའི་སྤྲིན་གྱི་དྲ་བ་སངས་རྒྱས་རྣམས་ཀྱི་ཐུགས་རྗེའི་རླུང་གིས་རྣམ་པར་གཏོར། །ཞེས་པས་མདོར་
བསྟན། གང་གི་གང་གིས་གདུལ་བྱ་ཡི། ཞེས་སོགས་ཀྱིས་རྒྱས་པར་འཆད། བརྒྱ་བྱིན་རྔ་སྤྲིན་ཚངས་
པ་དང་། །ཞེས་སོགས་ཀྱིས་འཕྲིན་ལས་ཚུལ་དེ་ལྟར་འཇུག་པ་དཔེས་སྒྲུབ་པར་བྱེད་པའི་ཕྱིར།
རྟགས་དང་པོ་གྲུབ་སྟེ། བློ་ཀ་དང་པོས་སངས་རྒྱས་ཀྱིས་གདུལ་བྱའི་ཁམས་དང་མོས་པ་སྣ་ཚོགས་
མཁྱེན་པ་དང་། འདུལ་བའི་ཐབས་གཟུགས་སྐུ་རྣམ་པ་གཉིས་དང་གཟིངས་དང་ཟམ་པ་ལ་སོགས་
པར་སྤྲུལ་པ་དང་། འདུལ་བའི་བྱ་བ་མངོན་མཐོ་ངེས་ལེགས་ལ་འགོད་པ་དང་། གདུལ་བྱ་གང་ན་
ཡོད་པའི་ཡུལ་དུ་གཤེགས་པ་དང་། འདུལ་བའི་དུས་སུ་གཤེགས་པ་ལ་འབད་རྩོལ་བའི་སྐུ་བརྙེས་
པས་འཕྲིན་ལས་ལྷུན་གྱི་གྲུབ་པ་འཇུག་ཅེས་བསྟན་ཅིང་། བློ་ཀ་གཉིས་པས་འཕྲིན་ལས་རྒྱུན་མི་
འཆད་དུ་འཇུག་པའི་དོན་དྲུག་མདོ་ཙམ་དུ་བསྟན་པའི་ཕྱིར། རྩ་རྟགས་གཉིས་པ་གྲུབ་སྟེ། གང་གི་གང་
གིས་འདུལ་བ་ཡི། །བྱ་གང་གང་དུ་གང་གི་ཚེ། །དེ་ཡི་རྣམ་རྟོག་སྐྱེ་མེད་ཕྱིར། །ཐུབ་པ་རྟག་ཏུ་ལྷུན་གྱིས་
གྲུབ༑ ༑གདུལ་བྱའི་ཁམས་ནི་གང་ཞིག་གིས། །གདུལ་བྱའི་ཐབས་མང་གང་གང་གིས། །འདུལ་བའི་
བྱ་གང་གང་དུ་ནི། །གང་ཚེ་ཡུལ་དང་དུས་དེ་དག །ཞེས་པས་འཕྲིན་ལས་ལྷུན་གྱིས་གྲུབ་པར་འཇུག་
པའི་རྒྱུ་མཚན་ལྔ་རྒྱས་པར་འཆད། གཞུང་ལྷག་མ་རྣམས་ཀྱིས་འཕྲིན་ལས་རྒྱུན་མི་འཆད་པར་འཇུག་
པའི་ཚུལ་དུ་རྒྱས་པར་འཆད་པའི་ཕྱིར། གཉིས་པ་འདི་གྲུབ་སྟེ། ངེས་འབྱིན་དེ་ཡི་རྟེན་པ་དང་། །
དེ་འབྲས་དེ་ཡི་ཡོངས་འཛིན་དང༌། །དེ་སྒྲིབ་དེ་གཅོད་རྐྱེན་ལ་ནི། །རྣམ་པར་རྟོག་པ་མེད་ཕྱིར་རོ།།
ཞེས་པས་འཕྲིན་ལས་རྒྱུན་མི་འཆད་དུ་འཇུག་པའི་གནས་སམ་ཐབས་ལ། ངེས་པར་འབྱིན་པ་དང་།



མཐའ་དཔྱོད་སྨད་ཆ།
ལེའུ་བཞི་པས་དཔེ་དགུའི་སྒོ་ནས་མཛད་པ་འཕྲིན་ལས་འཆད་ཚུལ།
(387)
ངེས་འབྱིན་གྱི་རྒྱུ་དང་། རྒྱུ་དེའི་འབྲས་བུ་དང་། འབྲས་དེའི་ཡོངས་འཛིན་དང་། འབྲས་བུ་དེ་ཐོབ་པ་
ལ་བར་དུ་གཅོད་པའི་སྒྲིབ་པ་དང་། སྒྲིབ་པ་དེ་འཇོམས་པའི་རྐྱེན་དང་དྲུག་ཡོད་ཅེས་བསྟན།
ངེས་པར་འབྱིན་པ་ས་བཅུ་སྟེ། །ཚོགས་གཉིས་དག་ནི་དེ་ཡི་རྒྱུ། །དེ་འབྲས་བྱང་ཆུབ་མཆོག་ཡིན་ཏེ།
བྱང་ཆུབ་སེམས་ཅན་ཡོངས་སུ་འཛིན། །དེ་སྒྲིབ་མཐའ་ཡས་ཉོན་མོངས་དང། །ཉེ་བའི་ཉོན་མོངས་
བག་ཆགས་སོ། །དུས་ཀུན་ཏུ་ནི་དེ་འཇོམས་པའི། །རྐྱེན་ནི་ཐུགས་རྗེ་ཆེན་པོ་ཡིན། །ཞེས་པས་དྲུག་པོ་
དེའི་མཚན་གཞིར་རིམ་པ་བཞིན། ས་བཅུ་དང༌། ཚོགས་གཉིས་དང༌། བྱང་ཆེན་དང༌། །སེམས་ཅན་
གྱི་ཁམས་དང་། །ཉོན་མོངས་བག་ཆགས་དང་བཅས་པ་དང་། ཐུགས་རྗེ་ཆེན་པོ་དང་དྲུག་བསྟན།
གནས་དྲུག་འདི་རྣམས་གོ་རིམ་བཞིན། །རྒྱ་མཚོ་ཉི་མ་ནམ་མཁའ་གཏེར། །སྤྲིན་དང་རླུང་བཞིན་ཤེས་
པར་བྱ། །ཞེས་པས་ས་བཅུ་ལ་སོགས་པ་དོན་དྲུག་གི་དཔེས་བསྟན། ཤེས་ཆུ་ཡོན་ཏན་རིན་ཆེན་
གཏེར། །ལྡན་ཕྱིར་ས་རྣམས་རྒྱ་མཚོ་བཞིན། །སེམས་ཅན་ཐམས་ཅད་ཉེར་འཚོའི་ཕྱིར། །ཚོགས་
གཉིས་དག་ནི་ཉི་མ་བཞིན། །རྒྱ་ཆེའི་མཐའ་དང་དབུས་མེད་ཕྱིར། །བྱང་ཆུབ་ནམ་མཁའི་ཁམས་
བཞིན་ནོ། །ཡང་དག་རྫོགས་སངས་ཆོས་ཉིད་ཕྱིར། །སེམས་ཅན་ཁམས་ནི་གཏེར་དང་འདྲ། །གློ་བུར་
ཁྱབ་དང་མ་གྲུབ་ཕྱིར། །དེ་ཡི་ཉོན་མོངས་སྤྲིན་ཚོགས་བཞིན། །དེ་འཐོར་བར་ནི་ཉེར་གནས་ཕྱིར།།
ཐུགས་རྗེ་མི་ཟད་རླུང་དང་འདྲ། །ཞེས་པས་ས་བཅུ་སོགས་གནས་དྲུག་རིམ་པ་བཞིན་གནས་ལུགས་
རྟོགས་པའི་ཡེ་ཤེས་ཀྱི་ཆུས་གང་ཞིང་ཡོན་ཏན་རིན་པོ་ཆེ་དང་ལྡན་པ་དང་། །སེམས་ཅན་ཀུན་གྱི་ཉེར་
འཚོའི་གཞིར་གྱུར་པ་དང༌། །ཟབ་པ་དང་རྒྱ་ཆེ་བའི་ཡོན་ཏན་མཐའ་ཡས་ཤིང་འཕྲིན་ལས་སེམས་
ཅན་ཀུན་ལ་ཁྱབ་པ་དང་། །སྟོབས་སོགས་ཡོན་ཏན་རིན་པོ་ཆེའི་འབྱུང་ཁུངས་ཡིན་པ་དང་། སེམས་
ལས་གློ་བུར་དུ་བྱུང་ཞིང་སེམས་ཅན་ཀུན་གྱི་སེམས་ལ་ཁྱབ་པ་དང་། སྒྲིབ་པ་གཉིས་པོ་འཐོར་བར་
བྱེད་པས། །རྒྱ་མཚོ་དང་། ཉི་མ་དང་། ནམ་མཁའ་དང་། གཏེར་དང་། སྤྲིན་དང་། །རླུང་དང་འདྲའོ་ཞེས་



(388)
ལེའུ་བཞི་པས་དཔེ་དགུའི་སྒོ་ནས་མཛད་པ་འཕྲིན་ལས་འཆད་ཚུལ།
མཐའ་དཔྱོད་སྨད་ཆ།
བསྟན། གཞན་གྱི་དབང་གིས་ངེས་འབྱུང་དང༌། །བདག་དང་སེམས་ཅན་མཚུངས་གཟིགས་དང་། །
མཛད་པ་ཡོངས་སུ་མ་རྫོགས་ཕྱིར། །འཁོར་བ་སྲིད་དུ་མཛད་མི་འཆད། །ཅེས་པས་སྔོན་ལམ་གྱི་
གནས་སྐབས་སུ་གཞན་དོན་དུ་ཚོགས་གཉིས་ལ་བསླབ་པ་དང་། སངས་རྒྱས་ནས་སེམས་ཅན་
ཐམས་ཅད་ལ་རང་གི་ཆོས་ཉིད་དང་འདྲ་བའི་ཁམས་ཡོད་པར་གཟིགས་པ་དང་། སེམས་ཅན་རྣམས་
སངས་རྒྱས་ཀྱི་ས་ལ་མ་བཀོད་ཀྱི་བར་དུ་རང་གི་མཛད་པ་མི་རྫོགས་པས་སངས་རྒྱས་ཀྱི་འཕྲིན་ལས་
རྒྱུན་མི་འཆད་པ་ཡིན་ནོ། །ཞེས་འཐད་པ་བསྡུས་ཏེ་བསྟན་པའི་ཕྱིར། རྩ་རྟགས་གསུམ་པ་གྲུབ་སྟེ།
བརྒྱ་བྱིན་རྔ་སྤྲིན་ཚངས་པ་དང་། །ཉི་མ་ནོར་བུ་རིན་ཆེན་བཞིན། །དེ་བཞིན་གཤེགས་པ་སྒྲ་བརྙན་
བཞིན། །ནམ་མཁའ་དང་ནི་ས་བཞིན་ནོ། །ཞེས་པས། སྐུ་སྣང་བ་སྟོན་པ་བརྒྱ་བྱིན་ལྟ་བུ་དང་། གསུང་
ལེགས་པར་འདོམས་པ་རྔ་སྒྲ་དང་། ཐུགས་མཁྱེན་བརྩེས་ཁྱབ་པ་སྤྲིན་ཚོགས་དང་། སྐུ་དང་གསུང་གི་
འཕྲིན་ལས་སྟོན་པ་ཚངས་པ་དང་། ཐུགས་ཀྱི་འཕྲིན་ལས་སྤྲོ་བ་ཉི་མ་དང་། ཐུགས་ཀྱི་གསང་བ་ནོར་
བུ་དང་། གསུང་གི་གསང་བ་སྒྲ་བརྙན་དང་། སྐུའི་གསང་བ་ནམ་མཁའ་དང་། དེ་རྣམས་ཀྱི་རྟེན་
ཐུགས་རྗེ་ཆེན་པོ་ས་ལྟ་བུ་ཞེས་མདོ་ཙམ་དུ་བསྟན། ཇི་ལྟ་བེཌུར་དག་པ་ཡི། །ཞེས་སོགས་ཀྱིས་རྒྱས་
པར་འཆད། དཔེ་འདི་རྣམས་ཀྱི་བསྡུས་པ་ཡི། །ཞེས་སོགས་ཀྱིས་དཔེ་རྣམས་ཀྱི་གོ་རིམ་དེ་ཆད་པའི་
ཕྱིར་༑ གཉིས་པ་གྲུབ་སྟེ། ཤེས་བྱ་སྤང་བྱ་རིག་པར་བྱ་ཞིང་བསྟེན་པར་བྱ། །ཞེས་པ་ཡན་འཆད་ཀྱིས་
སྐུ་གསུང་ཐུགས་ཀྱི་ངོ་བོ་གསུམ་དཔེས་མཚོན་ནས་བསྟན། ཇི་ལྟར་ཚངས་པ་ཚངས་པ་བཞིན། །ཞེས་
སོགས་ཀྱིས་འཕྲིན་ལས་གསུམ་དཔེས་མཚོན་ནས་བསྟན། ཇི་ལྟར་ཡིད་བཞིན་ནོར་བུ་ནི། །ཞེས་
སོགས་ཀྱིས་གསང་བའི་གནས་གསུམ་དཔེས་མཚོན་ནས་བསྟན། ཇི་ལྟར་ས་ལ་སྐྱེ་བོ་ཀུན། །ཞེས་
སོགས་བློ་ཀ་གཉིས་གྱི་དེ་ཐམས་ཅད་ཀྱི་རྟེན་བསྟན། །འབད་རྩོལ་མེད་པར་བྱ་བ་འགའ། །ཞེས་
སོགས་བློ་ཀ་གསུམ་གྱིས་དཔེས་དགུ་མདོ་ལས་གསུངས་པའི་དགོས་པ་དེ་བསྟན། །དེ་སྟོན་བེཟླུར་



མཐའ་དཔྱོད་སྨད་ཆ།
ལེའུ་བཞི་བས་དཔེ་དགུའི་སྒོ་ནས་མཛད་པ་འཕྲིན་ལས་འཆད་ཚུལ།
(889)
གt
བརྒྱ་བྱིན་གྱི། །ཞེས་སོགས་ཀྱིས་དཔེས་མཚོན་པར་བྱ་བའི་དོན་དེ་བསྡུས་ནས་བསྟན་པའི་ཕྱིར། དང་
པོ་གྲུབ་སྟེ། ཇི་ལྟར་བེཌཱུར་དག་པ་ཡི། །རང་བཞིན་ས་སྟེང་འདི་གྱུར་ཏེ། །དག་ཕྱིར་ལྷ་ཡི་དབང་པོ་
དེར༑ ༑ལྷ་ཡི་བུ་མོའི་ཚོགས་དང་བཅས། །རྣམ་པར་རྒྱལ་བའི་ཁང་བཟང་དང་། །ལྷ་གནས་དེ་ལས་
གཞན་དག་དང་། །དེ་ཡི་གཞལ་ཡས་སྣ་ཚོགས་དང་། །ལྷ་རྫས་རྣམ་མང་དེ་མཐོང་ངོ༌
། །ཞེས་པ་
ནས༑ ཇི་ལྟར་བེཟླུར་ས་གཞི་གཙང་མ་ལ། །ལྷ་དབང་ལུས་ཀྱི་གཟུགས་བརྙན་སྣང་བ་ལྟར། །དེ་
བཞིན་འགྲོ་སེམས་ས་གཞི་གཙང་མ་ལ། །ཐུབ་པའི་དབང་པོའི་སྐུ་ཡི་གཟུགས་བརྙན་འཆར། །འགྲོ་
བ་གཟུགས་རྙན་འཆར་ནུབ་རྙོག་མེད་དང་། །རྟོག་པའི་རང་རབ་འཇུག་སེམས་དབང་གིས་འཇུག །ཇི་
ལྟར་འཇིག་རྟེན་དག་ན་གཟུགས་སྣང་ལྟར། །དེ་བཞིན་ཡོད་དང་ཞིག་ཅེས་དེ་མི་ལྟ། །ཞེས་པའི་བར་
གྱིས་སྐུ་བརྒྱ་བྱིན་གྱི་གཟུགས་ཀྱི་དཔེས་བསྟན། ཇི་ལྟར་ལྷ་ནང་ལྷ་རྣམས་ཀྱི། །སྔོན་གྱི་དཀར་པོའི་
མཐུ་ཡིས་ནི། །འབད་དང་གནས་དང་ཡིད་གཟུགས་དང་། །རྣམ་པར་རྟོག་པ་མེད་བཞིན་དུ། །ཞེས་
པ་ནས། ཇི་ལྟར་རྣ་བ་དང་བྲལ་བས། །ཕྲ་མོའི་སྒྲ་ནི་མི་མྱོང་ཞིང་། །ཐམས་ཅད་ལྷ་ཡི་རྣ་བར་ཡང་།།
རྣ་ལམ་དུ་ནི་མི་འགྲོ་བཞིན། དེ་བཞིན་ཆོས་ཕྲ་མཆོག་ཏུ་ནི། །ཞིབ་མོའི་ཡེ་ཤེས་སྤྱོད་ཡུལ་ཡང་། །ཉོན་
མོངས་མེད་ཡིད་འགའ་ཞི་བའི། །རྣ་བའི་ལམ་དུ་འགྱུར་བ་ཡིན། །ཞེས་པའི་བར་གྱིས་གསུང་ལྷའི་
རྔའི་དཔེས་བསྟན། ཇི་ལྟར་དབྱར་གྱི་དུས་ན་སྤྲིན། །ལོ་ཐོག་ཕུན་སུམ་ཚོགས་པའི་རྒྱུ། །ཆུ་ཡི་ཕུང་པོ་
འབད་མེད་པར། །ས་ལ་མངོན་པར་འབེབས་པ་ལྟར། །དེ་བཞིན་ཐུགས་རྗེའི་སྤྲིན་ལས་ནི། །རྒྱལ་
བའི་དམ་ཆོས་ཆུ་ཡི་ཆར། །འགྲོ་བའི་དགེ་བའི་ལོ་ཐོག་རྒྱུ། །རྣམ་པར་རྟོག་པ་མེད་པར་འབེབས།།
ཞེས་པ་ནས། ནད་ནི་ཤེས་བྱ་ནད་ཀྱི་རྒྱུ་ནི་སྤང་བྱ་ལ། །བདེ་གནས་ཐོབ་བྱ་སྨན་ནི་བསྟེན་པར་བྱ་བ་
ལྟར༑ ༑སྡུག་བསྔལ་རྒྱུ་དང་དེ་འགོག་པ་དང་དེ་བཞིན་ལམ། །ཤེས་བྱ་སྤང་བྱ་རིག་པར་བྱ་ཞིང་
བསྟེན་པར་བྱ། །ཞེས་པའི་བར་གྱིས་ཐུགས་སྤྲིན་གྱི་དཔེས་བསྟན་པའི་ཕྱིར། དང་པོ་གྲུབ་སྟེ། འཛམ་



(390)
ལེའུ་བཞི་པས་དཔེ་དགུའི་སྒོ་ནས་མཛད་པ་འཕྲིན་ལས་འཆད་ཚུལ།
མཐའ་དཔྱོད་སྨད་ཆ།
བུ་གླིང་གི་ས་སྟེང་འདི་བཌཱུརྱ་ཆེན་པོའི་རང་བཞིན་དུ་གྱུར་པ་ལ་བརྒྱ་བྱིན་འཁོར་བཅས་ཀྱི་གཟུགས་
བརྙན་སྣང་བ་འཛམ་བུ་གླིང་བའི་མི་རྣམས་ཀྱིས་མཐོང་བ་ན་ཐོབ་འདོད་སྐྱེ་ཞིང་དེའི་ཆེད་དུ་དགེ་བ་
ལ་འབད་ན་བརྒྱ་བྱིན་གྱི་གོ་འཕང་འཐོབ་པ་བཞིན་དུ་དགེ་བའི་མཐུས་སངས་རྒྱས་ཀྱི་སྐུ་མཐོང་བ་ན་
ཐོབ་འདོད་སྐྱེ་ཞིང་དེའི་ཆེད་དུ་ཕར་ཕྱིན་དྲུག་ཉམས་སུ་བླང་ན་སངས་རྒྱས་ཐོབ་ཅེས་བསྟན་པའི་
ཕྱིར། གཉིས་པ་གྲུབ་སྟེ། སུམ་ཅུ་རྩ་གསུམ་གྱི་ནང་གི་ལྷའི་རྔ་བོ་ཆེ་ལ་རྣམ་པར་རྟོག་པ་མེད་བཞིན་
དུ་ཆོས་ཀྱི་སྡོམ་བཞིའི་སྒྲ་བསྒྲགས་པས་ལྷ་རྣམས་འཁོར་བ་ལ་ཡིད་འབྱུང་བར་བྱེད་པ་བཞིན་དུ་
སངས་རྒྱས་ལ་ཆོས་གསུངས་བའི་ཀུན་སློང་གི་རྟོག་པ་མེད་ཀྱང་ཆོས་ཀྱི་གསུང་དབྱངས་ཀྱིས་ཁྱབ་
པར་མཛད་དེ་གདུལ་བྱ་རྣམས་ཐར་པ་ལ་འགོད་པར་མཛད་ཅེས་བསྟན་པའི་ཕྱིར། གསུམ་པ་གྲུབ་སྟེ།
དབྱར་དུས་ཀྱི་སྤྲིན་ལས་ཆར་གྱི་རྒྱུན་འབབ་ཅིང་ལོ་ཐོག་ཕུན་སུམ་ཚོགས་པར་བྱེད་པ་བཞིན་དུ་
སངས་རྒྱས་ཀྱི་ཐུགས་རྗེའི་དབང་གིས་ཆོས་བསྟན་པས་གདུལ་བྱ་རྣམས་མངོན་མཐོ་ངེས་ལེགས་ལ་
འགོད་པར་མཛད་ཅེས་བསྟན་པའི་ཕྱིར། རྩ་རྟགས་གཉིས་པ་གྲུབ་སྟེ། ཇི་ལྟར་ཚངས་པ་ཚངས་པ་ཡི།།
གནས་ནས་འཕོ་བ་མེད་བཞིན་དུ། །ལྷ་ཡི་གནས་ནི་ཐམས་ཅད་དུ། །སྣང་བ་འབད་མེད་བསྟན་པ་
ལྟར༑ །དེ་བཞིན་ཐུབ་པ་ཆོས་སྐུ་ལས། །བསྐྱོད་པ་མེད་པར་ཁམས་ཀུན་ཏུ། །སྐལ་ལྡན་རྣམས་
ལ་འབད་མེད་པར། །སྤྲུལ་པ་དག་གིས་སྟོན་པར་མཛད། །ཅེས་སོགས་ཀྱིས་ཚངས་པའི་སྤྲུལ་པས་
སྐུ་དང་གསུང་གི་འཕྲིན་ལས་མཚོན་ཏེ་བསྟན། །ཇི་ལྟར་ཉི་མས་གདུངས་པའི་དུས་གཅིག་ཚེ་ཉིད་ལ།།
པད་ཚོགས་རྒྱས་དང་ཀུ་མུ་ཏ་ནི་རབ་ཟུམ་པ། །ཆུ་སྐྱེས་འབྱེད་དང་ཟུམ་པའི་ཡོན་ཏན་སྐྱོན་དག་ལ།།
ཉི་མ་རྟོག་མེད་འདིར་ནི་འཕགས་པའི་ཉི་དེ་བཞིན། །ཞེས་སོགས་ཀྱིས་ཉི་མའི་དཔེས་ཐུགས་ཀྱི་
འཕྲིན་ལས་མཚོན་ཏེ་བསྟན་པའི་ཕྱིར། དང་པོ་གྲུབ་སྟེ། ཚངས་ཆེན་རང་གི་གནས་ལས་མ་གཡོས་
བཞིན་དུ་སྤྲུལ་པས་འདོད་ལྷ་རྣམས་ལ་འདོད་པའི་ཉེས་དམིགས་བཤད་པས་དེ་དག་ཡུལ་ལ་སྲེད་པ་



མཐའ་དཔྱོད་སྨད་ཆ།
ལེའུ་བཞི་པས་དཔེ་དགུའི་སྒོ་ནས་མཛད་པ་འཕྲིན་ལས་འཆད་ཚུལ།
(391)
སྤོང་བར་བྱེད་པ་གཞིན་དུ་སངས་རྒྱས་ཆོས་ཀྱི་སྐུ་ལས་མ་གཡོས་བཞིན་དུ་གདུལ་བྱ་ལ། ཆོས་བསྟན་
པས་དེ་དག་ཐར་པ་དང་ཐམས་ཅད་མཁྱེན་པ་ཐོབ་པར་བྱེད་ཅེས་བསྟན་པའི་ཕྱིར། གཉིས་པ་གྲུབ་སྟེ།
ཉི་མའི་འོད་ཀྱིས་པདྨ་ཁ་འབྱེད་པ་དང་ཀུ་མུ་ཏ་ཟུམ་པར་བྱེད་ཀྱང་ཉི་མ་ལ་དེ་ལྟར་བྱའོ་སྙམ་པའི་
རྟོག་པ་མེད་པ་བཞིན་དུ། སངས་རྒྱས་ཀྱི་གསུང་གི་ཉི་མས་གདུལ་བྱའི་བློའི་ཁ་འབྱེད་པ་དང་།
གདུལ་བྱ་མ་ཡིན་པའི་བློའི་ཁ་ཟུམ་པར་མཛད་ཀྱང་དེའི་འབད་རྩོལ་གྱི་རྣམ་པར་རྟོག་པ་མེད་ཅེས་
བསྟན་པའི་ཕྱིར། རྩ་རྟགས་གསུམ་པ་གྲུབ་སྟེ། ཇི་ལྟར་ཡིད་བཞིན་ནོར་བུ་ནི། །རྟོག་པ་མེད་ཀྱང་
གཅིག་ཆར་དུ། །ཞེས་སོགས་ཐུགས་ཀྱི་གསང་བ་ཡིད་བཞིན་གྱི་ནོར་བུའི་དཔེས་བསྟན། ཇི་ལྟར་སྒྲ་
བརྙན་གྱི་ནི་སྒྲ། །གཞན་གྱི་རྣམ་རིག་ལས་བྱུང་བ། །ཞེས་སོགས་ཀྱིས་གསུང་གི་གསང་བ་སྒྲ་བརྙན་
གྱི་དཔེས་བསྟན། ཅུང་ཟད་མེད་ཅིང་སྣང་བ་མེད། །དམིགས་པ་མེད་ཅིང་རྟེན་མེད་པ། །ཞེས་སོགས་
ཀྱིས་སྐུའི་གསང་བ་ནམ་མཁའི་དཔེས་བསྟན་པའི་ཕྱིར། །དང་པོ་གྲུབ་སྟེ། ནོར་བུ་ལ་རྟོག་པ་མེད་ཀྱང་
སྐྱེ་བོ་རྣམས་ཀྱི་བསམ་པ་རྫོགས་པར་བྱེད་པ་བཞིན་དུ་སངས་རྒྱས་འབད་རྩོལ་གྱི་རྟོག་པ་ཉེ་བར་ཞི་
ཡང་གདུལ་བྱ་མངོན་མཐོ་ངེས་ལེགས་སྒྲུབ་པའི་ཐབས་ཐོས་པར་མཛད་དེ་བསྟན་པའི་ཕྱིར། གཉིས་
པ་གྲུབ་སྟེ། བྲག་ཆ་སྐྱེས་བུ་གཞན་གྱི་རྣམ་རིག་ལས་བྱུང་ཡང་ཀུན་སློང་གི་རྟོག་པ་མེད་པ་བཞིན་དུ་དེ་
བཞིན་གཤེགས་པའི་གསུང་གདུལ་བྱ་གཞན་གྱི་དད་སོགས་ཀྱི་རྣམ་རིག་ལས་བྱུང་ཡང་ཀུན་སློང་གི་
རྣམ་རྟོག་མེད་ཅེས་བསྟན་པའི་ཕྱིར། གསུམ་པ་གྲུབ་སྟེ། ནམ་མཁའི་གཟུགས་སུ་མེད་ཅིང་། མཐོ་
དམའ་ཡོད་པ་ལྟར་སྣང་ཡང་དེར་མ་གྲུབ་པ་བཞིན་དུ་སངས་རྒྱས་ལ་གསར་དུ་བྱང་ཆུབ་བརྙེས་པ་
དང་མྱ་ངན་ལས་འདས་པ་ལྟར་སྣང་ཡང། སྣང་བ་ལྟར་མ་གྲུབ་ཅེས་བསྟན་པའི་ཕྱིར། །རྩ་རྟགས་
བཞི་པ་གྲུབ་སྟེ། ས་ལས་ལོ་ཐོག་སྐྱེ་བ་ན་ས་ལ་བདག་གིས་བསྐྱེད་པར་བྱའོ་སྙམ་པའི་རྟོག་པ་མེད་
ཀྱང་ལོ་ཐོག་གོང་འཕེལ་དུ་འགྱུར་བ་བཞིན་དུ་སངས་རྒྱས་ཀྱིས་སེམས་ཅན་གྱི་དོན་མཛད་པ་ན་དོན་



(392)
ལེའུ་ལྔ་པས་ཁམས་བྱང་ཆུབ་ཡོན་ཏན་འཕྲིན་ལས་བཞི་ལ་མོས་པའི་ཡོན་ཏན་འཆད་ཚུལ།
མཐའ་དཔྱོད་སྨད་ཆ།
བྱའོ་སྙམ་པའི་རྣམ་རྟོག་མེད་ཀྱང་ཐུགས་རྗེ་ཆེན་པོའི་དབང་གིས་སེམས་ཅན་གྱི་དགེ་བའི་རྩ་བ་གོང་
འཕེལ་དུ་འགྱུར་ཞེས་བསྟན་པའི་ཕྱིར། རྩ་རྟགས་ལྔ་པ་གྲུབ་སྟེ། སངས་རྒྱས་ལ་ཀུན་སློང་གི་རྣམ་རྟོག་
མེད་ན་ཆོས་སྟོན་པ་ཇི་ལྟར་འཐད་སྙམ་པའི་གདུལ་བྱའི་ཐེ་ཚོམ་གཅད་པའི་ཆེད་དུ་དཔེ་དགུ་ཡེ་ཤེས་
སྣང་བ་རྒྱན་གྱི་མདོ་ལས་གསུངས་ཞེས་བསྟན་པའི་ཕྱིར། རྩ་རྟགས་དྲུག་པ་གྲུབ་སྟེ། སངས་རྒྱས་
ཀྱི་འཕྲིན་ལས་རྒྱུན་མི་འཆད་པར་འཇུག་པ་རྟོགས་པའི་དོན་དུ་དཔེ་དགུ་དོན་དགུ་བཤད་པའི་བསྡུས་
དོན་ཡིན་པར་ཟུངས་ཤིག་ཅེས་བསྟན་པའི་ཕྱིར། རྩ་རྟགས་གསུམ་པ་དཔེ་འདི་རྣམས་ཀྱི་བསྡུས་པ་ཡི།
ཞེས་སོགས་ཀྱི་དཔེའི་གོ་རིམ་བསྟན་པ་གྲུབ་སྟེ། རྣམ་པ་ཐམས་ཅད་དུ་ཆོས་མཐུན་པ་སྤངས་པའི་སྒོ་
ནས་གོ་རིམ་ངེས་པ་མ་བརྗོད་ཅེས་བསྟན་ཅིང་རྣམ་པ་ཐམས་ཅད་དུ་ཆོས་མི་མཐུན་ཚུལ་ཡང་སངས་
རྒྱས་གཟུགས་བརྙན་ལྟ་བུ་སྟེ། །དབྱངས་དང་མི་ལྡན་དེ་འདྲ་མིན། །ལྷ་ཡི་རྔ་བཞིན་ཐམས་ཅད་
དུ༑ ༑དོན་ཆེན་མིན་པ་དེ་འདྲ་མིན། །ཞེས་སོགས་ལས་གསལ་བའི་ཕྱིར། དེ་ལྟར་དཔེ་དགུ་ལ་
བརྟེན་ནས་སངས་རྒྱས་ཀྱི་འཕྲིན་ལས་འཇུག་ཚུལ་ཕྱིན་ཅི་མ་ལོག་པར་རྟོགས་པར་འགྱུར་བ་ཡིན་ནོ།།
ཐེག་པ་ཆེན་པོ་རྒྱུད་བླ་མའི་བསྟན་བཅོས་ཀྱི་དཀའ་འགྲེལ་གནད་ཀྱི་ཟླ་འོད་ཅེས་བྱ་བ་ལས་ལེའུ་བཞི་
པའི་བཤད་པའོ།།
༈ འོ་ན་ལེའུ་ལྔ་པས་ཁམས་བྱང་ཆུབ་ཡོན་ཏན་འཕྲིན་ལས་བཞི་ལ་མོས་པའི་ཕན་ཡོན་
འཆད་ཚུལ་དེ་ཇི་ལྟར་ཡིན་ཞེ་ན། བཤད་དུ་ཡོད་དེ། སངས་རྒྱས་ཁམས་དང་སངས་རྒྱས་བྱང་ཆུབ་
དང་༑ ༑སངས་རྒྱས་ཆོས་དང་སངས་རྒྱས་འཕྲིན་ལས་ཏེ། །དག་པའི་སེམས་ཅན་གྱིས་ཀྱང་བསམ་བྱ་
མིན༑ །འདི་ནི་འདྲེན་པ་རྣམས་ཀྱི་སྤྱོད་ཡུལ་ཡིན། །ཞེས་པས་འབྲས་བུ་དཀོན་མཆོག་གསུམ་འབྱུང་
བའི་རྒྱུ་དྲི་མ་དང་བཅས་པའི་དེ་བཞིན་ཉིད་སོགས་གནས་བཞི་པོ་རྟོགས་པར་དཀའ་བ་དང་། རྟོགས་



མཐའ་དཔྱོད་སྨད་ཆ།
ལེའུ་ལྔ་བས་ཁམས་བྱང་ཆུབ་འོན་ཏན་འཕྲིན་ལས་བཞིལ་མོས་བའི་ཡོན་ཏན་འཆད་ཚུལ། (393)
དཀའ་བ་དེ་ཉིད་ལ་མོས་པར་བྱས་ན། བློ་ལྡན་རྒྱལ་བའི་ཡུལ་འདི་ལ་མོས་པས། །སངས་རྒྱས་ཡོན་
ཏན་ཚོགས་ཀྱི་སྣོད་གྱུར་ཏེ། །བསམ་མེད་ཡོན་ཏན་ཚོགས་ལ་མངོན་དགའ་བས། །སེམས་ཅན་ཀུན་
གྱི་བསོད་ནམས་ཟིལ་གྱིས་གནོན། །ཞེས་གསུངས་པ་ལྟར་ལུས་ཅན་ཀུན་གྱི་བསོད་ནམས་ལས་ཁྱད་
པར་འཕགས་པ་དང་། གང་ཞིག་བྱང་ཆུབ་དོན་དུ་གཉེར་བར་གསེར་ཞིང་ནོར་བུས་སྤྲས་པ་ནི། །
སངས་རྒྱས་ཞིང་རྡུལ་མཉམ་པ་ཉིན་རེ་ཆོས་རྒྱལ་རྣམས་ལ་རྟག་ཕུལ་ལ། །གཞན་གང་འདི་ལས་
ཚིག་ཙམ་ཐོས་ནས་ཀྱང་ནི་མོས་ན་འདི། །སྦྱིན་པ་ལས་བྱུང་དགེ་བ་དེ་ལས་བསོད་ནམས་ཆེས་མང་
ཐོབ་པར་འགྱུར། །ཞེས་སོགས་ཀྱིས་ལུས་ཅན་གྱི་དགེ་བ་གཞན་ལྟ་ཞོག་བྱང་སེམས་རྣམས་ཀྱི་སྦྱིན་པ་
ལ་སོགས་པ་དགེ་བ་གཞན་ལས་ཀྱང་ཁྱད་པར་དུ་འཕགས་སོ་ཞེས་བསྟན་ཞིང་། ཤེས་རབ་ཉོན་
མོངས་ཤེས་བྱ་ཀུན་སྤོང་དེ་ཡི་ཕྱིར། །ཞེས་པས་གནས་བཞིའི་ནང་ནས་དྲི་བཅས་དེ་བཞིན་ཉིད་
མངོན་སུམ་དུ་རྟོགས་པའི་ཤེས་རབ་ཀྱིས་ཉོན་མོངས་པ་དང་ཤེས་བྱའི་སྒྲིབ་པ་ས་བོན་དང་བཅས་པ་
སྤོང་ནུས་པར་བསྟན་པའི་ཕྱིར། འོ་ན་ཉོན་མོངས་པ་དང་ཤེས་བྱའི་སྒྲིབ་པ་དེ་གང་ཞེ་ན། བཤད་དུ་
ཡོད་དེ། འཁོར་གསུམ་རྣམ་པར་རྟོག་པ་གང་། །དེ་ནི་ཤེས་བྱའི་སྒྲིབ་པར་འདོད། །སེར་སྣ་ལ་སོགས་
རྣམ་རྟོག་གང༌། །དེ་ནི་ཉོན་མོངས་སྒྲིབ་པར་འདོད། །ཤེས་རབ་ལས་གཞན་འདི་དག་ནི། །སྤོང་རྒྱུ་
གཞན་མེད་དེ་ཡི་ཕྱིར། །ཤེས་རབ་མཆོག་ཡིན་དེའི་གཞི་ནི། །ཐོས་པ་དེའི་ཕྱིར་ཐོས་པ་མཆོག།
ཅེས་གསུངས་པ་ལྟར་བདེན་འཛིན་གྱི་བག་ཆགས་ཤེས་སྒྲིབ་དང་། དེས་དྲངས་པའི་སེར་སྣ་ལ་
སོགས་པ་ཉོན་སྒྲིབ་དུ་འདོད་ཅིང་སྒྲིབ་པ་གཉིས་པོ་དེ་ཡང་གཉེན་པོ་སྟོང་ཉིད་རྟོགས་པའི་ཤེས་རབ་
མ་གཏོགས་གཞན་གྱིས་སྤོང་མི་ནུས་པས་ཤེས་རབ་མཆོག་ཡིན་ལ་དེའི་གཞི་ནི་གསུང་རབ་དགོངས་
འགྲེལ་དང་བཅས་པ་མང་དུ་ཐོས་པ་ཡིན། རྒྱུ་མཚན་དེས་ན་ཐོས་པ་ཕན་ཡོན་མཆོག་དང་ལྡན་པར་
གྲུབ་པ་ཡིན་ནོ། །འོ་ན་དོན་བདུན་གཏན་ལ་འབེབས་པའི་བསྟན་བཅོས་འདི་དགོས་པ་ཅིའི་དོན་དུ་



(394)
ལེའུ་ལྔ་པས་ཁམས་བྱང་ཆུབ་ཡོན་ཏན་འཕྲིན་ལས་བཞི་ལ་མོས་པའི་ཡོན་ཏན་འཆད་ཚུལ།
མཐའ་དཔྱོད་སྨད་ཆ།
བརྩམས་པ་ཡིན་ཞེ་ན། བཤད་དུ་ཡོད་དེ། དེ་ལྟར་ཡིད་ཆེས་ལུང་དང་རིགས་པ་ལ། །བརྟེན་ནས་བདག་
ཉིད་འབའ་ཞིག་དག་ཕྱིར་དང་། །གང་དག་མོས་དགེ་ཕུན་སུམ་ཚོགས་ལྡན་བློ། །དེ་དག་རྗེས་སུ་
བཟུང་ཕྱིར་འདི་བཤད་དོ། །ཞེས་གསུངས་པ་ལྟར། རང་དོན་གྱི་དགོས་པ་བསྟན་བཅོས་མཛད་པ་པོ་
བདག་ཉིད་ཀྱི་གནས་ངན་ལེན་གྱི་དྲི་མ་ཕྲ་མོ་དག་པར་བྱ་བའི་ཕྱིར་དང་། གཞན་དོན་གྱི་དགོས་པ་
ཟབ་མོའི་ཆོས་འདི་ལ་མོས་པ་དང་དེ་ལས་བྱུང་བའི་བསོད་ནམས་ཀྱི་དགེ་བ་དང་ལྡན་པའི་གདུལ་བྱ་
རྗེས་སུ་བཟུང་བའི་ཕྱིར་དུ་བརྩམས་པའི་ཕྱིར། སྐབས་འདིར་རྣམ་བཤད་ལས། །གདུལ་བྱ་ཐུན་མོང་
བ་འགའ་ཞིག་རྗེས་སུ་བཟུང་བའི་ཆེད་དུ་དེ་ལྟར་གསུངས་ཀྱི། ངེས་པའི་དོན་དུ་ནི་མ་ཡིན་ཏེ།
བཅོམ་ལྡན་འདས་བྱམས་པ་ཉིད་ཆོས་ཀྱི་སྐུར་མངོན་པར་རྫོགས་པར་སངས་རྒྱས་ཟིན་པའི་ཕྱིར་རོ།།
ཞེས་གསུངས་པའི་དོན་ལ་ཁ་ཅིག །གཞུང་ལས་དེ་ལྟར་གསུངས་པ་གདུལ་བྱ་ཐུན་མོང་བ་འགའ་ཞིག་
རྗེས་སུ་བཟུང་བའི་ཆེད་དུ་ཡིན་གྱི་སྒྲ་ཇི་བཞིན་པ་མ་ཡིན་ཏེ། རྗེ་བཙུན་བསྟན་བཅོས་འདིའི་ལུགས་ལ་
སངས་རྒྱས་ཡིན་པས་སོ། །ཞེས་པའི་དོན་དུ་འཆད། །ཤིན་ཏུ་མི་འཐད་དེ། དེ་ལྟར་ཡིད་ཆེས་ལུང་དང་
རིགས་པ་ལ། །ཞེས་པ་གཞུང་རྐང་པ་གཉིས་པོ་བསྟན་བཅོས་འདིའི་རང་གཞུང་རྣམ་དག་ཡིན་པས་
རང་ཚིག་འགལ་བའི་གཏམ་དུ་སྣང་བའི་ཕྱིར་དང་། གདུལ་བྱ་ཐུན་མོང་བ་ཞེས་པ་ཕར་ཕྱིན་ཐེག་པའི་
གདུལ་བྱ་ལ་རླུང་ལྟར་གྲགས་པས་རྗེ་བཙུན་ཕར་ཕྱིན་ཐེག་པའི་གདུལ་བྱའི་ངོར་བྱང་ཆུབ་སེམས་
དཔར་གྲུབ་ལ། དེ་ལྟ་ན་རྗེ་བཙུན་ཕར་ཕྱིན་ཐེག་པའི་ལུགས་ལ་བྱང་ཆུབ་སེམས་དཔར་བཞག་དགོས་
པའི་ཕྱིར་དང་། ངེས་པའི་དོན་དུ་ནི་མ་ཡིན་ཏེ། ཞེས་སོགས་ཐུན་མོང་མ་ཡིན་པ་སྔགས་ཀྱི་བརྡ་ཆད་
ཤོར་བའི་གསུང་དུ་འདུག་པའི་ཕྱིར། དེས་ན་ཕར་ཕྱིན་ཐེག་པའི་མདོ་རྣམས་ཀྱི་སྒྲས་ཟིན་ལ་རྗེ་
བཙུན་བྱང་ཆུབ་སེམས་དཔར་གསུངས་པ་མ་གཏོགས་སངས་རྒྱས་སུ་གསུངས་པ་གཅིག་ཀྱང་མེད་ལ།
དེ་ལྟར་གསུངས་པ་ཡང་དགོངས་གཞི་འདི་འདྲ་བ་ཞིག་ལ་དགོངས་ནས་གསུངས་སོ་ཞེས་ཀྱང་བཞག་



མཐའ་དཔྱོད་སྨད་ཆ།
ལེའུ་ལྔ་པས་ཁམས་བྱང་ཆུབ་ཡོན་ཏན་འཕྲིན་ལས་བཞི་ལ་མོས་པའི་ཡོན་ཏན་འཆད་ཚུལ། (395)
པར་མི་ནུས་པས་ཕར་ཕྱིན་ཐེག་པའི་ལུགས་ལ་རྗེ་བཙུན་བྱང་ཆུབ་སེམས་དཔར་བྱ་དགོས་ཤིང་
སྔགས་ཀྱི་གཞུང་རྣམས་ལས། རྗེ་བཙུན་སངས་རྒྱས་སུ་གསུངས་པས་སྔགས་ཐེག་པའི་ལུགས་ལ་རྗེ་
བཙུན་སངས་རྒྱས་སུ་ཁས་བླངས་དགོས་པ་ཡིན་ནོ། །གནད་འདི་མ་རྟོགས་པར་རྗེ་བཙུན་བྱང་ཆུབ་
སེམས་དཔར་ཁས་བླངས་པ་ལ་དུག་སྦྲུལ་གྱིས་གླ་རྩིའི་དྲི་ཚོར་བ་ལྟར་བྱེད་པ་མང་དུ་སྣང་སྟེ་བདག་
ཉིད་ངལ་བ་འབའ་ཞིག་ལྷུར་བླངས་པར་ཟད་དོ། །འོ་ན་བསྟན་བཅོས་ཀྱི་དགོས་པ་དེ་ལྟར་ཡིན་
མོད་གང་ལ་བརྟེན་ནས་བརྩམས་པ་ཡིན་ཞེ་ན། བཤད་དུ་ཡོད་དེ། ཇི་ལྟར་སྒྲོན་གློག་ནོར་བུ་ཉི་ཟླ་ལ།།
བརྟེན་ནས་མིག་དང་ལྡན་པ་བལྟ་བ་བཞིན། །དེ་བཞིན་དོན་ཆེན་ཆོས་སྤོབས་འོད་མཛད་པ། །ཐུབ་
ལ་བརྟེན་ནས་འདི་ནི་རབ་ཏུ་བཤད། །ཅེས་གསུངས་པ་ལྟར་ཐུབ་པ་སངས་རྒྱས་ཀྱི་བཀའ་ལ་བརྟེན་
ནས་བསྟན་བཅོས་འདི་བརྩམས་པའི་ཕྱིར། འོ་ན་བཀའ་དང་བསྟན་བཅོས་ཀྱི་ངོ་བོ་ཇི་ལྟ་བུ་ཡིན་ཞེ་ན།
བཤད་དུ་ཡོད་དེ། གང་ཞིག་དོན་ལྡན་ཆོས་དང་ཉེར་འབྲེལ་ཞིང་། །ཁམས་གསུམ་ཉོན་མོངས་ཀུན་
ནས་སྤོང་བྱེད་གསུང་། །ཞི་བའི་ཕན་ཡོན་སྟོན་པར་མཛད་པ་གང་། །དེ་ནི་དྲང་སྲོང་གསུང་ཡིན་ཟློག་
པ་གཞན། །ཞེས་པས་བརྗོད་བྱ་ཁྱད་པར་ཅན་དང་ལྡན་པའི་རྗོད་བྱེད་ཚིག་འབྲུ་བཟང་པོ་ཕན་
ཡོན་ལམ་གྱི་བདེན་པ་དང་འགོག་པའི་བདེན་པ་སྟོན་པའི་སངས་རྒྱས་ཀྱི་གསུང་རབ་བཀའི་ངོ་བོར་
བསྟན། །གང་ཞིག་རྒྱལ་བའི་བསྟན་པ་འབའ་ཞིག་གི །དབང་བྱས་རྣམ་གཡེང་མེད་ཡིད་ཅན་གྱིས་
བརྩམས། །ཐར་པ་ཐོབ་པའི་ལམ་དང་རྗེས་མཐུན་པ། །དེ་ཡང་དྲང་སྲོང་བཀའ་བཞིན་སྤྱི་བོས་བླང༌།།
ཞེས་པས་རྒྱལ་བའི་བསྟན་པ་ཚད་མར་བྱས་ནས་འཆད་པའི་དབང་དུ་བྱས་ཤིང་རྩོམ་པ་པོ་ཀུན་སློང་
རྙེད་བཀུར་སོགས་ཀྱི་རྣམ་གཡེང་མེད་པས་ཐར་པ་ཐོབ་པའི་ལམ་དང་རྗེས་སུ་མཐུན་པར་བརྩམས་
པའི་སེམས་ཅན་གྱི་ངག་དེ། ནང་པ་སངས་རྒྱས་པའི་བསྟན་བཅོས་ཀྱི་ངོ་བོར་བསྟན་པའི་ཕྱིར། །དེ་
ཡང་སྤྱིར་བསྟན་བཅོས་ལ། རྣམ་དག་དང་ལྟར་སྣང་གཉིས་ལས་དང་པོ་ལ་ངོ་བོའི་སྒོ་ནས་ཕྱེ་ན་དོན་དང་
སt!



(396)
ལེའུ་ལྔ་པས་ཁམས་བྱང་ཆུབ་ཡོན་ཏན་འཕྲིན་ལས་བཞིལ་མོས་པའི་ཡོན་ཏན་འཆད་ཚུལ།
མཐའ་དཔྱོད་སྨད་ཆ།
ལྡན་པའི་བསྟན་བཅོས་སྒྲུབ་པ་ལྷུར་ལེན་གྱི་བསྟན་བཅོས། སྡུག་བསྔལ་སྤོང་བའི་བསྟན་བཅོས་དང་
གསུམ་ཡོད་ཅིང་། ཕྱི་མ་ལ་བརྗོད་བྱའི་སྒོ་ནས་ཕྱེ་ན་དོན་མེད་པའི་བསྟན་བཅོས། དོན་ལོག་པའི་
བསྟན་བཅོས་གཉིས། དགོས་པའི་སྒོ་ནས་ཕྱེ་ན་ཐོས་པ་ལྷུར་ལེན་གྱི་བསྟན་བཅོས་དང་། རྩོད་པ་ལྷུར་
ལེན་གྱི་བསྟན་བཅོས། ཀུན་སློང་གི་སྒོ་ནས་ཕྱེ་ན་ངན་གཡོའི་བསྟན་བཅོས་དང་། བརྩེ་བྲལ་གྱི་བསྟན་
བཅོས་གཉིས་སུ་ཡོད་ཅེས་རྣམ་བཤད་རིགས་པར་གསུངས། བསྟན་བཅོས་རྣམ་དག་དང་སངས་རྒྱས་
པའི་བསྟན་བཅོས་དོན་གཅིག་ཅིང་། ཕྱི་རོལ་པའི་བསྟན་བཅོས་ཡིན་ན་བསྟན་བཅོས་ལྟར་སྣང་ཡིན་
པས་ཁྱབ་ཀྱང་བསྟན་བཅོས་ལྟར་སྣང་ཡིན་ན་ཕྱི་རོལ་པའི་བསྟན་བཅོས་ཡིན་པས་ནི་མ་ཁྱབ་པར་
མངོན་ཏེ། སངས་རྒྱས་པར་གཏོགས་པའི་གང་ཟག་རེ་རེ་ཐར་པ་ཐོབ་པའི་ལམ་དང༌། རྗེས་སུ་མི་
མན་པར་བརྩམས་པའི་བསྟན་བཅོས་རྣམས་ཕྱི་རོལ་པའི་བསྟན་བཅོས་དང་སངས་རྒྱས་པའི་བསྟན་
བཅོས་གང་ཡང་མ་ཡིན་པའི་ཕྱིར། བཀའ་དང་བསྟན་བཅོས་འགལ་དགོས་པ་ནི། མངོན་པར་རྟོགས་
པའི་རྒྱན་གྱི་འགྲེལ་བཤད་དུ། ངེས་པའི་ཚིག་གིས་ཚུལ་གྱིས་ན་བསྟན་བཅོས་ཏེ་དེ་ཡང་ཁྱད་པར་
ཅན་རྒྱལ་བའི་ཡུམ་རྣམས་སོ། །ཞེས་བཀའ་རྒྱས་འབྲིང་བསྡུས་གསུམ་ལ་བསྟན་བཅོས་ཀྱི་སྒྲ་བཤད་
དུ་ཡོད་པས་བསྟན་བཅོས། ཞེས་གསུངས་པར་བཤད་པས། བསྟན་བཅོས་ཞེས་པའི་སྒྲ་དངོས་མིང་དུ་
འཇུག་པའི་གཞི་མ་ཡིན་པར་གྲུབ་བོ། །སངས་རྒྱས་ཀྱི་བཀའ་ལ་དབང་མི་ཟ་པར་གུས་པར་བྱ་དགོས་
པ་དང་། དབང་ཟོས་ན་ཉེས་དམིགས་ཆེ་བ་ནི། གང་ཕྱིར་རྒྱལ་ལས་ཆེས་མཁས་འགའ་ཡང་འཇིག་
རྟེན་འདི་ན་ཡོན་མིན་ཏེ། ཞེས་སོགས་བློ་ཀ་གསུམ་གྱིས་འཆད་ཅིང་། ཁྱད་པར་དམ་པའི་ཆོས་སྤོངས་
པའི་ཉེས་དམིགས་དམིགས་ཕུག་པ་ནི། ཇི་ལྟར་ཟབ་མོའི་ཆོས་ཉམས་དེ་བཞིན་མཁས་པ་རྣམས་ཀྱི་
མེ་དང་ནི། །ཞེས་སོགས་བློ་ཀ་གཉིས་ཀྱིས་བཤད་ནས་བརྩམས་པའི་དགེ་བ་བསྔོ་བ་ནི། དཀོན་
མཆོག་རྣམས་པར་བྱང་ཁམས་དྲི་མེད་བྱང་ཆུབ་ཡོན་ཏན་འཕྲིན་ལས་ཏེ། ཞེས་སོགས་གློ་ཀ་



མཐའ་དཔྱོད་སྨད་ཆ།
མཛད་བྱུང་སྨོན་ཚིག་
(397)
གཅིག་གིས་འཆད་པར་བྱེད་དོ། །བཞི་པ་མཇུག་གི་དོན་ལ་གཉིས་ལས། གང་གིས་མཛད་པ་ནི་རྩ་བ་
མགོན་པོ་བྱམས་པ་དང་། འགྲེལ་པ་འཕགས་པ་ཐོགས་མེད་ཀྱིས་མཛད་པའོ། །གང་གིས་བསྒྱུར་བ་
ནི༑ ཁ་ཆེའི་མཁས་པ་ཆེན་པོ་སང་ཚན་ཏེ་སྐྱེའོ་མཆོག་དང༌། བོད་ཀྱི་ཤིང་རྟ་ཆེན་པོ་ལོ་ཙཱ་བ་བློ་
ལྡན་ཤེས་རབ་ཀྱིས་བསྒྱུར་ཞིང་ཞུས་ཏེ་འཆད་ཉན་གྱིས་གཏན་ལ་ཕབས་པ་ལས་བོད་གངས་ཅན་
འདིར་བཤད་པའི་སྲོལ་མཆོག་ཏུ་དར་བར་གྱུར་ཏོ།། །། །
སྨྲས་པ། རྒྱལ་བའི་གསུང་རབ་འཁོར་ལོ་གསུམ་པ་ཡི། །
ངེས་དོན་རྫོགས་པར་འགྲེལ་བའི་བསྟན་བཅོས་གང་། །
ཉུང་ངུའི་གཏམ་གྱིས་གཞུང་དོན་ཁོག་དཀྲོལ་ཞིང་། །
དཀའ་བའི་གནས་འགའ་རིགས་པས་ཞིབ་ཏུ་དཔྱད། །
རྨ་བྱའི་རྣ་པར་འབྲུག་སྒྲ་ལྟུང་བ་བཞིན། །
གསུང་རབ་སྙན་པའི་སྒྲ་སྐད་ཐོས་པ་ན། །
སྙིང་ལ་དགའ་བ་འཕེལ་བའི་སྐྱེ་བོ་འགའ། །
ཡོད་ན་དཀའ་འགྲེལ་འདི་དག་ཅིས་མི་བླང་། །
སྤྱང་ཀིའི་མདུན་དུ་རྩྭ་ཆུན་སྤུངས་པ་བཞིན། །
ལེགས་བཤད་བོར་ནས་ཚེ་འདིའི་འདོད་ཡོན་ལ། །
པད་མཚོར་གླང་པོ་ཇི་བཞིན་རྒྱུ་བ་ཡི། །
བཤེས་གཉེན་དེ་འདྲས་སྤངས་ཀྱང་འོས་པ་ཉིད། །
ཇི་སྲིད་འཚོ་བར་ལེགས་བཤད་མི་སྨྲ་བའི། །



(398)
མཛད་བྱང་སྨོན་ཚིག།
མཐའ་དད་སྨད་ཆ།
ཡིད་དམ་བཅས་ནས་མཁས་པའི་ལེགས་བཤད་ལ། །
ཁོང་ནས་འཁྲུག་ཅིང་མི་སྙན་བརྗོད་པ་ནི། །
བཟང་པོར་རློམ་ཡང་མཁས་པའི་སྙིང་རྗེའི་གནས། །
ངེས་པར་གཞུང་དོན་འགྲེལ་བའི་རྣམ་དཀར་ནི། །
ཇི་སྙེད་བསགས་ལས་བསྟན་པ་རིན་པོ་ཆེ། །
ནམ་ཡང་མི་ནུབ་རིང་དུ་གནས་པ་དང་། །
ལུས་ཅན་ཀུན་གྱི་ཕན་བདེ་རྒྱས་གྱུར་ཅིག །
བདག་ཀྱང་བྱམས་པའི་གཞུང་དང་མི་འབྲལ་ཞིང་། །
ནམ་ཞིག་འཛམ་གླིང་ས་ཡི་ལྟེ་བའི་གཞིར། །
སངས་རྒྱས་བྱམས་པའི་ཉིན་བྱེད་ཤར་བ་ན། །
བློ་གྲོས་པདྨ་དང་པོར་འབྱེད་གྱུར་ཅིག །
ཅེས་ཐེག་པ་ཆེན་པོ་རྒྱུད་བླ་མའི་བསྟན་བཅོས་འགྲེལ་པ་དང་བཅས་པའི་དཀའ་འགྲེལ་གནད་ཀྱི་ཟླ་འོད་ཅེས་བྱ་བ་འདི་ནི་
ཡོངས་འཛིན་དམ་པ་དོན་ཡོད་དཔལ་ལྡན་པའི་ཞལ་སྔ་ནས་ལས་ཊིཀ་ཆེན་གྱི་སྟེང་ནས་བཤད་པ་ལན་གཅིག་ཐོས་ཤིང༌། །ཕྱིས་གཞུང་
འགྲེལ་པ་བོད་ཊིག་ཁ་ཡར་དང་བཅས་པ་ལ་ཞིབ་ཏུབལྟས་ནས་རྒྱལ་ཚབ་རིན་པོ་ཆེའི་རྣམ་བཤད་ཀྱི་དགོངས་པ་བཞིན་ཀྱའི་དགེ་སློང་
སྤོང་བ་པ་བསོད་ནམས་གྲགས་པའི་དཔལ་རྣམ་དཔྱོད་མཆོག་གི་སྡེས་བ་པའི་བསྟན་བ་ལོ་ཉིས་སྟོང་སུམ་བརྒྱ་བདུན་ཅུ་ལ་ཉེ་བ། ལེའུ་
བཅུའི་ནང་ནས་ཏིང་ངེ་འཛིན་གྱི་ལེའུའི་དུས་ཀུན་ལྡན་ཞེས་པ་ལྕགས་ཕོ་བྱི་བའི་ལོ་ལ་དགེ་ལྡན་ཟུར་ཁང་དུ་སྤུར་བའི་ཡི་གེ་པ་ནི་དཀའ་
བཅུའཛིན་པ་ཉི་མ་བཟང་པོའོ།། །།



བས
.
༣ བསྟན་པ་རིན་ཆེན ་མཆོ ག ་གིས་མ་ཁྱབ་པའམ།
ཁྱབ་ཀྱང་ཉམས་པར་གྱུར་པའི་ཕྱོགས་དེར་ནི།
སྙིང་རྗེ་ཆེན་པོའི་ཡིད་རབ་བསྐྱོད་པ་ཡིང་།
ཕ བ ་ས དེའི་གཏེར་དེ་གསལ་བར་བྱེད་པར་ཤོག།
དཔི་རིན་སྒོར། 400.00
