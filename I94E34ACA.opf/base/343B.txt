༄༅།།བོད་ཀྱི་ནང་བསྟན་དཔེ་ཚོགས་ལྟེ་གནས།།
Tibetan Buddhist Resource Center
Text Scan Input Form - Title Page
Work:
LCCN:
W3CN7829
n/a
ImageGroup:
ISBN:
13CN7833
n/a
Title:
པཎ་ཆེན་བསོད་ནམས་གྲགས་པའི་གསུང་གསུང་འབུམ།
paN chen bsod nams grags pa'i gsung gsung 'bum/
to-be-supplied
Author:
to-be-supplied
n/a
n/a
Descriptor:
Original Publication:
Place:
Publisher:
Il CIIS
Date:
n/a
Volume:
Total Volumes:
TBRC Pages:
Introductory Pages:
Text Pages:
Scanning Information:
n/a
Ina
Scanned at Tibetan Buddhist Resource Center, 1430 Massachusetts Ave, 5th Floor,
Cambridge, Mass. 02138.



༄༅། །པཎ་ཆེན་བསོད་ནམས་གྲགས་པའི་
གསུང་འབུམ་བཞུགས་སོ། །
པོད་གསུམ་པ།
སི་ཁྲོན་བོད་
སི་ཁྲོན་བོད་ཡིག་དཔེ་རྙིང་བསྡུ་སྒྲིག་ཁད་གི ས་སྤེལ།



༈ པཎ་ཆེན་བསོད་ནམས་གྲགས་པ་ལ་ན་མོ།།



༄༅། །ཕར་ཕྱིན་སྤྱི་དོན་ཡུམ་དོན་གསལ་བའི་སྒྲོན་མེ།
པཎ་ཆེན་བསོད་ནམས་གྲགས་པས་བརྩམས།
སྨད་ཆ



དཀར་ཆག་
འཇུག་སྒྲུབ།
ཚོགས་སྒྲུབ།
ངེས་འབྱུང་སྒྲུབ་པ།
སྐབས་གཉིས་པ།
ལམ་ཤེས་ཀྱི་ཡན་ལག
དེའི་བཞི་པ་ཁྱབ་པའི་དོན་འཆད་པ་ལ་མཐར་ཐུག་ཐེག་པ་
གསུམ་དུ་འདོད་པའི་ལུགས་འགོད་པ།
མཐར་ཐུག་ཐེག་པ་གཅིག་ཏུ་སྒྲུབ་པ།
འཁོར་བ་ལ་མཐའ་ཡོད་མེད་དཔྱད་པ།
སེམས་ཅན་ཐམས་ཅད་འཚང་རྒྱ་མི་རྒྱ་དཔྱད་པ།
ཉན་རང་དགྲ་བཅོམ་ཐེག་ཆེན་ལམ་གང་ནས་འཇུག་དཔྱད་པ།
ཉན་ཐོས་ཀྱི་ལམ་ཤེས་པའི་ལམ་ཤེས།
༡༡ | རང་རྒྱལ་གྱི་ལམ་ཤེས་པའི་ལམ་ཤེས།
1བརྟེན་པ་མཐོང་ལམ་བཤད་པ།
༡༣ སྒོམ་ལམ་གྱི་བྱེད་པ།
༡༤[མོས་པ་སྒོམ་ལམ།
༡༥ བསྟོད་བཀུར་བསྔགས་གསུམ་གྱི་སྒོམ་ལམ། བསྔོ་བ་སྒོམ་ལམ།
རྗེས་སུ་ཡི་རང་བའི་སྒོམ་ལམ།
༡༦| སྒྲུབ་པ་སྒོམ་ལམ། །
༡༧ རྣམ་དག་སྒོམ་ལམ་དང་དེའི་ནང་ཚན་ཀླན་ཀ་སྤངས་ཚུལ་གྱི་ཁྱད་པར། ༡༠༨



༡༢༩
༡༣༠
ཨང་
དཀར་ཆག
སྐབས་གསུམ་པ།
[༡༨[ཤེས་པས་སྲིད་ལ་མི་གནས་པའི་ལམ་ཤེས། སྙིང་རྗེས་ཞི་ལ་མི་གནས་
པའི་ལམ་ཤེས། འབྲས་ཡུམ་ལ་རིང་བའི་གཞི་ཤེས། འབྲས་ཡུམ་ལ་
ཉེ་བའི་གཞི་ཤེས། མི་མཐུན་ཕྱོགས་ཀྱི་གཞི་ཤེས། གཉེན་པོ་ཕྱོགས་
ཀྱི་གཞི་ཤེས།
༡༩| གཞི་ཤེས་ཀྱི་སྦྱོར་བ།
༢༠| བྱང་སེམས་ཀྱི་སྦྱོར་བའི་མཉམ་ཉིད། །
ཐེག་དམན་གྱི་རྟོགས་རིགས་སུ་གནས་པའི་མཐོང་ལམ། །
སྐབས་བཞི་པ།
བསྒོམ་བྱའི་རྣམ་པ།
༣༣ སྒོམ་བྱེད་ཀྱི་སྦྱོར་བ།
༢༤ སྦྱོར་བའི་ཡོན་ཏན།
༢༥ སྦྱོར་བའི་སྐྱོན།
༢༦ སྦྱོར་བའི་མཚན་ཉིད།
༢༧། ཐེག་ཆེན་གྱི་ཐར་པ་ཆ་མཐུན།
༢༨ ཐེག་ཆེན་གྱི་ངེས་འབྱེད་ཆ་མཐུན།
༢༩ སློབ་པ་ཕྱིར་མི་ལྡོག་པའི་དགེ་འདུན།
༣༠ སྲིད་ཞི་མཉམ་ཉིད་སྦྱོར་བ།
༣༡། ཞིང་དག་སྦྱོར་བ།
༣༢ ཐབས་མཁས་སྦྱོར་བ།
༡༣༧
༡༩ ༤
༡༩༤༥
१०५
༢30
༢༡༦



མང་།
༢༣༩
༢༤༠
༣༤༤
༣༧ར
༢༩༤
༢༩༥
དཀར་ཆག་
སྐབས་ལྔ་པ།
རྟགས་ཀྱི་རྩེ་སྦྱོར།
བསོད་ནམས་རྣམ་པར་འཕེལ་བའི་རྩེ་སྦྱོར།
བརྟན་པའི་རྩེ་སྦྱོར། །
སེམས་ཀུན་ཏུ་གནས་པའི་རྩེ་སྦྱོར།
མཐོང་ལམ་རྩེ་སྦྱོར་དང་དེའི་སྐབས་སུ་ལྷན་ཅིག་དམིགས་ངེས་
བཤད་པ། རྟེན་འབྲེལ་བཤད་པ།
སྒོམ་ལམ་རྩེ་སྦྱོར།
བར་ཆད་མེད་པའི་རྩེ་སྦྱོར།
བསལ་བྱ་ལོག་སྒྲུབ།
སྐབས་དྲུག་པ།
མཐར་གྱིས་སྦྱོར་བ་བཅུ་གསུམ།
སྐབས་བདུན་པ།
༤༢ སྐད་ཅིག་མའི་སྦྱོར་བ་བཞི།
སྐབས་བརྒྱུད་པ།
༤༣1 སྐུ་བཞིའི་སྤྱིར་བཤད་པ། དེ་ལ་འཕགས་སེང་གཉིས་རང་རང་གི་
བཞེད་ཚུལ་དང་། སྐུ་བཞིའི་གྲངས་ངེས།
༤༤ ངོ་བོ་ཉིད་སྐུ།
༩༥1 ཡེ་ཤེས་ཆོས་སྐུ།
༩༦ ལོངས་སྐུ།
སྤྲུལ་སྐུ་
༤༨| སྤར་བྱང་སྨོན་ཚིག
༣༠ ༧
༢༣༦
༣ ༤༤



འོ་ན་འཇུག་པ་རྒྱ་ཆེ་བ་འཇུག་སྒྲུབ་དེ་ཇི་ལྟར་ཡིན་ཞེ་ན། དེ་ཡང་མདོའི་དབང་
དུ་བྱས་ན། གོ་སྒྲུབ་སྟོན་པའི་མདོར། བྱང་ཆུབ་སེམས་དཔའི་ཐེག་པ་ཞེས་རྣམ་གྲངས་
དུ་མར་བཀའ་སྩལ་བ་ལ་འཕྲོས་ནས། ཤཱ་རིའི་བུས་སྨྲས་པ། ཚེ་དང་ལྡན་པ་གང་པོ་
ཇི་ཙམ་གྱིས་ན་བྱང་ཆུབ་སེམས་དཔའ་སེམས་དཔའ་ཆེན་པོ་ཐེག་པ་ཆེན་པོ་ལ་ཡང་དག་
པར་འཇུག་པ་དང་། ཐེག་པ་ཆེན་པོ་ལ་ཡང་དག་པར་འཛེག་པར་འགྱུར་བ་ཡིན། ཞེས་
དྲིས་པའི་ལན་དུ། གང་པོས་སྨྲས་པ། ཚེ་དང་ལྡན་པ་ཤཱ་རིའི་བུ་འདི་ལ་བྱང་ཆུབ་སེམས་
དཔའ་སེམས་དཔའ་ཆེན་པོ་ཕ་རོལ་ཏུ་ཕྱིན་པ་དྲུག་ལ་སྤྱོད་དེ། དེ་སྦྱིན་པའི་ཕ་རོལ་ཏུ་
ཕྱིན་པ་ལ་སྤྱོད་ཅིང་འདོད་པས་དབེན་སྡིག་ཏོ་མི་དགེ་བའི་ཆོས་ཀྱི་དབེན་པ་རྟོག་པ་དང་
བཅས་དཔྱོད་པ་དང་བཅས་པ་དབེན་པ་ལས་སྐྱེས་པའི་དགའ་བ་དང་བདེ་བ་ཅན་བསམ་
གཏན་དང་པོ་བསྒྲུབས་ཏེ་ཉེ་བར་གནས་སོ། །ཞེས་སོགས་དང་པོ་ལྔ་ཐེག་ཆེན་ལ་འཇུག་
པ་དང་། ལྷག་མ་བཞི་ཐེག་ཆེན་ལ་འཛེག་པའི་སྒྲས་གསུངས། དེ་ཡང་འཇུག་པ་ནི་
ཐོབ་པ་དང༌། འཛེག་པ་ནི་ཕྱིས་གོང་ནས་གོང་དུ་ཁྱད་པར་དུ་འགྲོ་བ་ལ་རྒྱན་སྣང་དུ་
བཤད་ཅིང་། ཉི་སྣང་དུ་དེ་གཉིས་རྣམ་གྲངས་ཙམ་དུ་གསུངས་པ་ཡིན་ཏེ། དེ་ལས་
འཇུག་པའི་སྒྲུབ་པ་བརྗོད་པར་བྱ་བ་ཡིན་པ་ལས་དེ་ནི་རྣམ་པ་གཉིས་ཏེ། འདི་ལྟ་སྟེ་
ཐེག་པ་ཆེན་པོ་ལ་འཇུག་པ་དང་། ཐེག་པ་ཆེན་པོ་ལ་འཛེག་པའོ། །དེ་ལྟར་བྱས་ན་
མདོ་ལས་ཀྱང་ཚེ་དང་ལྡན་པ་གང་པོ་ཇི་ཙམ་གྱིས་ན་བྱང་ཆུབ་སེམས་དཔའ་སེམས་
དཔའ་ཆེན་པོ་ཐེག་པ་ཆེན་པོ་ལ་འཇུག་པ་དང་། ཐེག་པ་ཆེན་པོ་ལ་འཛེག་པར་འགྱུར་
བ་ཡིན། ཞེས་གསུངས་པ་ཡིན་ནོ། །དེ་ལའང་དོན་གཅིག་པ་ཉིད་ཀྱིས་འཇུག་པ་ནི་



ཕར་ཕྱིན་སྤྱི་དོན། །
འཛེག་པ་ཡིན་ལ། འཛེག་པ་ཡང་འཇུག་པ་ཡིན་ནོ། །ཞེས་མིང་གཅིག་ཉིད་དུ་རྣམ་
པར་བཞག་པས། རྣམ་པ་དགུར་འགྱུར་བ་ནི་འདི་ལྟ་སྟེ། བསམ་གཏན་དང་གཟུགས་
མེད་པའི་སྙོམས་པར་འཇུག་པ་དང་ལྡན་པའི་འཇུག་པ་དང་། ཕ་རོལ་ཏུ་ཕྱིན་པ་དྲུག་
གི་འཇུག་པ་དང་། འཕགས་པའི་ལམ་གྱི་འཇུག་པ་དང་། ཚད་མེད་པའི་འཇུག་པ་
དང་། མི་དམིགས་པ་དང་ལྡན་པའི་འཇུག་པ་དང་། འཁོར་གསུམ་ཡོངས་སུ་དག་
པའི་འཇུག་པ་དང་། ཆེད་དུ་བྱ་བའི་འཇུག་པ་དང་། མངོན་པར་ཤེས་པའི་འཇུག་པ་
དང༌། རྣམ་པ་ཐམས་ཅད་མཁྱེན་པ་ཉིད་ཀྱི་འཇུག་པའོ། །ཞེས་གསུངས། མདོའི་
དགོངས་པ་བསྟན་བཅོས་སུ་འགྲེལ་བ་ལ། བསམ་གཏན་གཟུགས་མེད་སྦྱིན་སོགས་དང་།
ཞེས་སོགས་བློ་ཀ་གཉིས་གསུངས། །
སྐབས་འདིར་མཐའ་དཔྱད་པ་ལ། ཐེག་ཆེན་གྱི་རྒྱུ་འབྲས་ཀྱི་ཆོས་ཅི་རིགས་
པ་རྩེ་མོའི་སྦྱོར་བ་གཙོ་བོར་གྱུར་པའི་སྒོ་ནས་ཉམས་སུ་ལེན་པའི་ཤེས་རབ་ཀྱིས་ཟིན་པའི་
སེམས་དཔའི་རྣལ་འབྱོར་འཇུག་སྒྲུབ་ཀྱི་ངོ་བོ་དང༌། དེ་ལ་དབྱེ་ན་འཇུག་སྒྲུབ་དགུ་
ཡོད་པའི་གནད་ཀྱིས་འཇུག་བྱ་དགུར་འགྱུར་ལ། དེ་དགུའི་ནང་ནས་བསམ་གཏན་
གཟུགས་མེད་དང་ཚད་མེད་པ་བཞི་ལོགས་སུ་བཀོལ་ཏེ་བཤད་པར་བྱའོ། །དེས་ན་འདི་
ལ་གཉིས། བསམ་གཏན་གཟུགས་མེད་བཤད་པ་དང་། ཚད་མེད་བཞི་བཤད་པའོ།།
དང་པོ་ལ་གཉིས། བསམ་གཏན་བཤད་པ་དང་། གཟུགས་མེད་བཤད་པའོ། །དང་
པོ་ལ་གཉིས། རྒྱུ་སྙོམས་འཇུག་གི་བསམ་གཏན་བཤད་པ་དང་། འབྲས་བུ་སྐྱེ་བའི་
བསམ་གཏན་བཤད་པའོ། །དང་པོ་ལ་བཞི། རྒྱུ་སྙོམས་འཇུག་གི་བསམ་གཏན་དང་
པོ་བཤད་པ་དང་། གཉིས་པ་བཤད་པ་དང་། གསུམ་པ་བཤད་པ་དང་། བཞི་པ་བཤད་



སྐབས་དང་པོ།
པའོ། །དང་པོ་ལ་གཉིས། བསམ་གཏན་དང་པོའི་ཉེར་བསྡོགས་བཤད་པ་དང་། དངོས་
གཞི་བཤད་པའོ། །དང་པོ་ལ་ཁ་ཅིག བསམ་གཏན་དང་པོའི་ཉེར་བསྡོགས་མཚན་
ཉིད་སོ་སོར་རིག་པ་ཡིད་ལ་བྱེད་པ་དེ། བསམ་གཏན་དང་པོའི་ཉེར་བསྡོགས་ཀྱི་ཐོག་
མ་ཡིན་ཏེ། ཉན་ས་ལས། ཡང་དེ་ལ་འདོད་པའི་འདོད་ཆགས་དང་བྲལ་བར་བྱ་བའི་
ཕྱིར་རབ་ཏུ་བརྩོན་པའི་རྣལ་འབྱོར་པ་ནི་ཡིད་ལ་བྱེད་པ་རྣམ་པ་བདུན་གྱིས་འདོད་པའི་
འདོད་ཆགས་དང་བྲལ་བ་རྗེས་སུ་ཐོབ་བོ། །བདུན་པོ་དེ་དག་ཀྱང་གང་ཞེ་ན། སྨྲས་
པ༑ མཚན་ཉིད་སོ་སོར་རིག་པ་དང་། མོས་པ་ལས་བྱུང་བ་དང་། རབ་ཏུ་དབེན་པ་
དང་། དགའ་བ་སྡུད་པ་དང་། དཔྱོད་པ་ཡིད་ལ་བྱེད་པ་དང་། སྦྱོར་བ་མཐར་ཐུག་
པ་དང་། སྦྱོར་བ་མཐར་ཐུག་པའི་འབྲས་བུ་ཡིད་ལ་བྱེད་པའོ། །ཞེས་ཡིད་བྱེད་བདུན་
གྱིས་བསམ་གཏན་དང་པོ་ལ་སྙོམས་པར་འཇུག་པར་གསུངས་ཤིང་། བདུན་གྱི་ཐོག་
མར་མཚན་ཉིད་སོ་སོར་རིག་པ་སྨོས་པའི་ཕྱིར། ཞེས་གསུངས། ཤིན་ཏུ་མི་རིགས་
ཏེ༑ ཞི་གནས་ཐོབ་མ་ཐག་པའི་གང་ཟག་གི་རྒྱུད་ཀྱི་ཤིན་སྦྱངས་ཀྱིས་ཟིན་པའི་མཉམ་
པར་འཇོག་པའི་ཏིང་ངེ་འཛིན་དེ་བསམ་གཏན་དང་པོའི་ཉེར་བསྡོགས་ཀྱི་ཐོག་མ་ཡིན་
པའི་ཕྱིར་དང༌། བསམ་གཏན་དང་པོའི་ཉེར་བསྡོགས་མཚན་ཉིད་སོ་སོར་རིག་པ་ཡིད་
བྱེད་ཐོབ་པ་ལ། བསམ་གཏན་དང་པོའི་ཉེར་བསྡོགས་ཡིད་ལ་བྱེད་པའི་ལས་དང་པོ་
པ་ཐོབ་པ་སྔོན་དུ་འགྲོ་དགོས་པའི་ཕྱིར། དང་པོ་གྲུབ་སྟེ། རྒྱན་ལས། དེ་གོམས་པ་
ལས་འདུ་མི་བྱེད། །དེ་ནས་དེ་ཡི་ལུས་དང་སེམས། །ཤིན་ཏུ་སྦྱངས་པ་ཆེ་ཐོབ་ནས།།
ཡིད་ལ་བྱེད་དང་བཅས་ཤེས་བྱ། །ཞེས་གསུངས། གཉིས་པ་གྲུབ་སྟེ། ཉན་ས་ལས།
དེ་ལ་ཡིད་ལ་བྱེད་པའི་ལས་དང་པོ་པ་ནི་རྩེ་གཅིག་ཏུ་བྱ་བ་ཉིད་ལ་ཇི་སྲིད་དུ་ཡིད་ལ་



ཕར་ཕྱིན་སྤྱི་དོན།
བྱེད་པ་མ་ཐོབ་ཅིང་། སེམས་རྩེ་གཅིག་པ་ཉིད་ལ་མ་རེག་གི་བར་དུ་ལས་དང་པོ་པ་
ཡིན་ནོ། །དེ་ལ་ཉོན་མོངས་རྣམ་པར་བྱང་བའི་ལས་དང་པོ་པ་ནི་ཡིད་ལ་བྱེད་པ་ཐོབ་
པ་ཉོན་མོངས་པ་རྣམས་ལས་སེམས་བྱང་བར་འདོད་པའི་མཚན་ཉིད་སོ་སོར་རིག་པ་
ཡིད་ལ་བྱེད་པ་ལས་བརྩམས་ཤིང་། ལེན་པ་ལ་གོམས་པ་གང་ཡིན་པ་སྟེ། ཞེས་གསུངས།
ཁོ་ན་རེ། བསམ་གཏན་དང་པོའི་ཉེར་བསྡོགས་མཚན་ཉིད་སོ་སོར་རིག་པ་ཡིད་བྱེད་
དེ་མཉམ་པར་མ་བཞག་པ་འདོད་པའི་སས་བསྡུས་ཡིན་ཏེ། ཉན་ས་ལས། མཉམ་པར་
མ་བཞག་པའི་ས་པའི་ཡིད་ལ་བྱེད་པ་དག་གིས་འདོད་པ་རྣམས་ལ་རགས་པའི་མཚན་
ཉིད་དང་། བསམ་གཏན་དང་པོ་ལ་ཞི་བའི་མཚན་ཉིད་དུ་སོ་སོར་རྟོག་པར་བྱེད་པ་དེ་
ནི་སོ་སོར་རིག་པ་ཡིད་ལ་བྱེད་པ་ཞེས་བྱ་སྟེ། ཞེས་གསུངས་པའི་ཕྱིར་ཅེ་ན། མི་འཐད་
དེ༑ ཉན་སའི་ལུང་དེ་མ་དག་པའི་ཕྱིར། འགྲེལ་པ་རྒྱལ་སྲས་མ་ལས། མཉམ་པར་
བཞག་པའི་ས་པའི་ཡིད་ལ་བྱེད་པ་དག་གིས་འདོད་པ་རྣམས་ལ་ཉེས་དམིགས་ལ་སོགས་
པར་ལྟ་བས། རགས་པའི་མཚན་ཉིད་དུ་རིག་པར་བྱེད་པ་དེ་མེད་པའི་ཕྱིར་བསམ་གཏན་
དང་པོ་ལ་ཞི་བའི་མཚན་ཉིད་དུ་ཡིད་ལ་བྱེད་པ་ཞེས་བྱ་སྟེ། དེ་ནི་ཐོས་པ་དང་བསམ་
པ་འདྲེས་མར་རིག་པར་བྱའོ། །ཞེས་གསུངས་པའི་ཕྱིར་དང་། བསམ་གཏན་དང་
པོའི་ཉེར་བསྡོགས་མཚན་ཉིད་སོ་སོར་རིག་པ་ཡིད་བྱེད་དང་མཚུངས་ལྡན་གྱི་ཞི་གནས་
ཡོད་པའི་ཕྱིར་དང་། བསམ་གཏན་དང་པོའི་ཉེར་བསྡོགས་མི་ལྕོགས་མེད་བསམ་གཏན་
གྱི་ས་ཡིན་པའི་ཕྱིར། འོ་ན་བསམ་གཏན་དང་པོའི་ཉེར་བསྡོགས་དེ་ཇི་ལྟ་བུ་ཞེ་ན། ཉེར་
བསྡོགས་ཀྱི་སས་བསྡུས་ཤིང་རང་གི་ཐོབ་བྱར་གྱུར་པའི་བསམ་གཏན་དང་པོའི་དངོས་
གཞིའི་སྙོམས་འཇུག་ཐོབ་བྱེད་ཀྱི་ཐབས་སུ་གྱུར་པའི་བསམ་གཏན་གྱི་སས་བསྡུས་ཀྱི་



སྐབས་དང་པོ།
དགེ་བའི་རིག་པ་དེ་བསམ་གཏན་དང་པོའི་ཉེར་བསྡོགས་ཀྱི་འཇོག་བྱེད། དེ་ལ་དབྱེ་
ན་བསམ་གཏན་དང་པོའི་ཉེར་བསྡོགས་ཡིད་ལ་བྱེད་པའི་ལས་དང་པོ་པ་དང་། ཉོན་
མོངས་རྣམ་པར་སྦྱོང་བའི་ལས་དང་པོ་པ་གཉིས། དང་པོ་ནི། དཔེར་ན། ཞི་གནས་
ཐོབ་མ་ཐག་པའི་གང་ཟག་གི་རྒྱུད་ཀྱི་ཤིན་སྦྱངས་ཀྱིས་ཟིན་པའི་མཉམ་པར་འཇོག་པའི་
ཏིང་ངེ་འཛིན་ལྟ་བུའོ། །གཉིས་པ་ལ་དབྱེ་ན། བསམ་གཏན་དང་པོའི་ཉེར་བསྡོགས་
མཚན་ཉིད་སོ་སོར་རིག་པ་ཡིད་བྱེད་སོགས་དྲུག བསམ་གཏན་དང་པོའི་ཉེར་བསྡོགས་
སྦྱོར་བ་མཐའི་འབྲས་བུ་ཡིད་བྱེད་ནི་མེད་དེ། བསམ་གཏན་དང་པོའི་སྦྱོར་བ་མཐའི་
འབྲས་བུ་ཡིད་བྱེད་ཡིན་ན། བསམ་གཏན་དང་པོའི་དངོས་གཞིའི་སྙོམས་འཇུག་ཡིན་
དགོས་པའི་ཕྱིར་ཏེ། བསམ་གཏན་བཞི་པའི་སྦྱོར་བ་མཐའི་འབྲས་བུ་ཡིད་བྱེད་ཡིན་
ན༔ བསམ་གཏན་བཞི་པའི་དངོས་གཞིའི་སྙོམས་འཇུག་ཡིན་དགོས་པའི་ཕྱིར། དེ་
ལྟར་ཡིན་པ་ལས་ན། མཛོད་དུ། ས་གསུམ་རྒྱལ་བ་བསམ་གཏན་ནམ། །ཉེར་བསྡོགས་
ལས་མཐའི་རྣམ་གྲོལ་ལམ། །ཞེས་པ་དང་། དེ་དག་ལ་ནི་ཉེར་བསྡོགས་བརྒྱད། །དག་
པ་བདེ་མིན་སྡུག་བསྔལ་མིན། །ཅེས་གསུངས་པ་རྣམས་དང་འགྲིག་པ་ཡིན་ནོ། །དེ་
ཡང་བསམ་གཏན་དང་པོའི་ཉེར་བསྡོགས་ཡིད་ལ་བྱེད་པའི་ལས་དང་པོ་པ་ནི་ཞི་གནས་
ཀྱིས་བསྡུས་པའི་ཉེར་བསྡོགས་དང་། ལྷག་མ་དྲུག་ནི་ལྷག་མཐོང་གིས་བསྡུས་པའི་ཉེར་
བསྡོགས་ཡིན་ཏེ། བསམ་གཏན་དང་པོའི་མཚན་ཉིད་སོ་སོར་རིག་པ་ཡིད་བྱེད་ནི་འདོད་
པ་རྣམས་ལ་རགས་པ་དང་བསམ་གཏན་དང་པོ་ལ་ཞི་བའི་རྣམ་པར་བལྟས་ནས་ཐོས་
བསམ་གྱིས་དཔྱོད་པར་བྱེད་པ་ལྷག་མཐོང་སྒྲུབ་པར་བྱེད་པའི་ཐབས་ཡིན་ལ། དེ་ལྟར་
༡༽ སྤར་རྙིང༌ ༩༡/ན/༧ ལས་



ཕར་ཕྱིན་སྤྱི་དོན། །
དཔྱད་པ་བྱས་སྟོབས་ཀྱི་དྲངས་པའི་ལུས་སེམས་ཤིན་སྦྱངས་ཀྱིས་ཟིན་པའི་ལྷག་མཐོང་
ཐོག་མར་ཐོབ་པའི་ཉེར་བསྡོགས་ནི་མོས་པ་ཡིད་བྱེད་དུ་འཇོག མོས་པ་ཡིད་བྱེད་
ཀྱི་སྐབས་འདིར་འདོད་ཉོན་ཆེ་འབྲིང་དགུ་གང་གིའང་གཉེན་པོ་བྱེད་པའི་ནུས་པ་མ་ཐོབ་
པས། རྟོག་དཔྱོད་ཡོད་ཀྱང་དེ་དག་གི་གཉེན་པོའི་ཡན་ལག་ཏུ་མ་སོང་། དེའི་མཇུག་
ཏུ་དེ་འདྲའི་ཞི་ལྷག་ཟུང་འབྲེལ་བསྒོམ་པར་བྱས་པས་འདོད་ཉོན་ཆེན་པོའི་ཆེན་པོའི་དངོས་
གཉེན་བྱེད་ནུས་པ་ན་རབ་ཏུ་དབེན་པ་ཡིད་བྱེད་ཐོབ་སྟེ། གཉེན་པོའི་ཡན་ལག་ཐོབ་
པའི་ཐོག་མ་ཡིན་ནོ། །དེའི་མཇུག་ཏུ་འདོད་ཉོན་ཆེན་པོ་བསྐོར་གསུམ་མངོན་འགྱུར་
བ་རིམ་པ་བཞིན་དུ་སྤངས་ནས། འབྲིང་བསྐོར་གསུམ་གང་རུང་གི་དངོས་ཀྱི་གཉེན་
པོ་ཐོབ་པ་ན་དགའ་བ་སྡུད་པ་ཡིད་བྱེད་ཅེས་བྱ་སྟེ། འདི་ནས་ཕན་ཡོན་གྱི་ཡན་ལག་
དགའ་བདེས་ཅུང་ཟད་རེག་པ་ཡིན་ནོ། །དེ་ནས་འདོད་ཉོན་མངོན་འགྱུར་བ་དྲུག་པ་
སྤངས་པ་ན་ཉོན་མོངས་ཐམས་ཅད་སྤངས་སམ་སྙམ་པ་འབྱུང་བས་ཉོན་མོངས་སྐྱེ་སླ་
བའི་མཚན་མ་ཡིད་ལ་བྱེད་ཅིང་སོ་སོར་དཔྱོད་པར་བྱེད་པའི་དཔྱོད་པ་ཡིད་བྱེད་ཐོབ།
དེ་ལྟར་དཔྱད་པས་འདོད་ཉོན་མངོན་འགྱུར་བ་ཆུང་ངུ་བསྐོར་གསུམ་མ་སྤངས་པར་
མཐོང་བ་ན་དེའི་གཉེན་པོར་ཞི་ལྷག་ཟུང་འབྲེལ་གྱི་རྣལ་འབྱོར་བསྒོམ་པ་ནི། སྦྱོར་བ་
མཐའི་ཡིད་བྱེད་དོ། །མདོར་ན་བསམ་གཏན་དང་པོའི་ཉེར་བསྡོགས་མོས་པ་ཡིད་བྱེད་
ཐོབ་པ་དང་། བསམ་གཏན་དང་པོའི་ཉེར་བསྡོགས་ཀྱིས་བསྡུས་པའི་ལྷག་མཐོང་ཐོབ་
པ་དུས་མཉམ་པ་རྣམ་བཤད་ཀྱི་དགོངས་པར་སྣང་ཞིང༌། རབ་ཏུ་དབེན་པ་ཡིད་བྱེད་
ལ་འདོད་ཉོན་ཆེན་པོ་བསྐོར་གསུམ་གྱི་དངོས་གཉེན་གསུམ་དང༌། དགའ་བ་སྡུད་པ་
ཡིད་བྱེད་ལ་འདོད་ཉོན་འབྲིང་བསྐོར་གསུམ་གྱི་དངོས་གཉེན་གསུམ་དང་། སྦྱོར་བ་



སྐབས་དང་པོ།
མཐའི་ཡིད་བྱེད་ལ་འདོད་ཉོན་ཆུང་ངུ་བསྐོར་གསུམ་གྱི་དངོས་གཉེན་གསུམ་མོ། །འདོད་
ཉོན་འདི་རྣམས་ཀྱང་འཇིག་རྟེན་པའི་སྒོམ་སྤངས་སུ་གྱུར་པའི་འདོད་ཉོན་ལ་གོ་དགོས་
ཏེ༑ བསྒོམ་པའི་ལམ་ནི་རྣམ་གཉིས་ཏེ། །ཞེས་འཇིག་རྟེན་པའི་སྒོམ་ལམ་བཤད་པ་
དང༌། འཇིག་རྟེན་པ་ཡི་རྣམ་གྲོལ་དང་། །བར་ཆད་མེད་ལམ་གོ་རིམས་བཞིན། །ཅེས་
དེའི་རྣམ་གྲོལ་ལམ་དང་བར་ཆད་མེད་ལམ་བཤད་པས་གྲུབ་པའི་ཕྱིར་དང་། འདོད་
ཉོན་དང་འདོད་ཉོན་མངོན་འགྱུར་བ་གང་སྤངས་ཀྱང་། གང་ཟག་གི་བདག་འཛིན་སྤངས་
དགོས་པ་སྔར་བཤད་པ་ལྟར་ཡིན་པའི་ཕྱིར། བསམ་གཏན་དང་པོའི་ཉེར་བསྡོགས་ལ་
བཤད་པ་ཇི་ལྟ་བ་བཞིན་དུ་སྲིད་རྩེའི་བར་གྱི་ཉེར་བསྡོགས་ལྷག་མ་རྣམས་ལའང་དེ་ལྟར་
ཡོད་དེ། ཀུན་བཏུས་ལས། བསམ་གཏན་དང་པོ་ལ་ཇི་ལྟ་བར་འདུ་ཤེས་མེད་འདུ་
ཤེས་མེད་མིན་སྐྱེ་མཆེད་ཀྱི་བར་དུའང་དེ་བཞིན་ནོ། །ཞེས་གསུངས་པའི་ཕྱིར། ཁྱད་
པར་ནི་ཁམས་གོང་མ་ན་སེམས་པར་རྩོམ་པའི་ཚེ་སེམས་ལོང་མེད་པར་ཏིང་ངེ་འཛིན་
དུ་འགྲོ་བས། གོང་མའི་ས་ལ་བསམས་བྱུང་དང་། གཟུགས་མེད་ལ་ཐོས་བྱུང་མེད་
པར་མངོན་པ་ནས་བཤད་པས། དེའི་ལྟར་ན་གཟུགས་མེད་ཀྱི་རྟེན་ལ་བསྒོམ་ན་ཡིད་
བྱེད་དང་པོ་ལ་ཐོས་བསམ་གཉིས་ཀ་དང་། གཟུགས་ཀྱི་རྟེན་ལ་བསྒོམ་ན་བསམས་བྱུང་
མེད། བསམ་གཏན་བཞི་པའི་ཉེར་བསྡོགས་ནས་སྲིད་རྩེའི་ཉེར་བསྡོགས་ཀྱི་བར་ལ་ཚོར་
བ་དགའ་བདེ་མེད་པས་དགའ་བ་སྡུད་པ་ཡིད་བྱེད་ཀྱི་དོན་སྤོང་བ་ལ་ཡོན་ཏན་དུ་མཐོང་
བ་ཙམ་ལ་བྱ་སྟེ། ཕྱེད་དགོས་པ་ཡོད་དོ། །འོ་ན་བསམ་གཏན་གཟུགས་མེད་ཀྱི་ཉེར་
བསྡོགས་རྣམས་དེ་དག་གི་སྙོམས་འཇུག་ཡིན་ནམ་ཞེ་ན། ཡིན་པར་སེམས་ཏེ། བསམ་
༽ སྤར་རྙིང་ ༩༢/ན/༡ བསམ་
-
-
-
-
བ
བ
བ
བ
-
-
-
-



ཕར་ཕྱིན་སྤྱི་དོན།
གཏན་གཟུགས་མེད་ཀྱི་སྙོམས་འཇུག་ཡིན་ན་དེ་གཉིས་ཀྱི་དངོས་གཞིའི་སྙོམས་འཇུག་
ཡིན་མི་དགོས་པའི་ཕྱིར་ཏེ། བསམ་གཟུགས་ཡིན་ན་དངོས་གཞིའི་བསམ་གཟུགས་ཡིན་
མི་དགོས་པའི་ཕྱིར་རོ། །བསམ་གཏན་དང་པོའི་ཉེར་བསྡོགས་ལ་དག་པ་བ་དང་ཟག་
མེད་གཉིས་ཡོད་ལ། ལྷག་མ་བདུན་ལ་དག་པ་བ་འབའ་ཞིག་ཡོད། བསམ་གཏན་དང་
པོའི་ཉེར་བསྡོགས་ཟག་མེད་ཡོད་དེ། རྒྱུན་ཞུགས་སོགས་ཀྱིས་བསམ་གཏན་དང་པོའི་
ཉེར་བསྡོགས་ལ་བརྟེན་ནས་རང་གི་ཐོབ་བྱར་གྱུར་པའི་འདས་ལམ་མངོན་དུ་བྱེད་ཅིང་།
ཉེར་བསྡོགས་ལྷག་མ་རྣམས་ལ་བརྟེན་ནས་འདས་ལམ་བསྐྱེད་པ་ལ་དགོས་པ་མེད་པའི་
ཕྱིར་ཏེ། བསམ་གཏན་གཉིས་པའི་ཉེར་བསྡོགས་ཐོབ་ན་བསམ་གཏན་དང་པོའི་དངོས་
གཞིའི་སྙོམས་འཇུག་ཐོབ་པས་ཁྱབ། ལམ་སླ་བ་བསམ་གཏན་གྱི་དངོས་གཞིའི་སྙོམས་
འཇུག་ཐོབ་ནས་ལམ་དཀའ་བ་བསམ་གཏན་གྱི་ཉེར་བསྡོགས་ལ་བརྟེན་ནས་འདས་ལམ་
བསྐྱེད་པ་ལ་དགོས་པ་མེད་པའི་ཕྱིར། འདི་ལ་བརྟེན་ནས་ཉེར་བསྡོགས་ལྷག་མ་བདུན་
ལ་ཟག་མེད་མི་འཇོག་པའི་རྒྱུ་མཚན་ཤེས་པར་ནུས་སོ། །ཉེར་བསྡོགས་ཉོན་མོངས་
ཅན་མེད་དེ། དེས་རང་གི་འོག་ས་ལ་འདོད་ཆགས་དང་བྲལ་བར་བྱེད་མི་ནུས་པའི་ཕྱིར།
འོ་ན་ལྷག་མཐོང་གིས་བསྡུས་པའི་ཉེར་བསྡོགས་དྲུག་གི་སྔོན་དུ་ཞི་གནས་འབའ་ཞིག་པས་
བསྡུས་པའི་བསམ་གཏན་དང་པོའི་ཡིད་ལ་བྱེད་པའི་ཉེར་བསྡོགས་ལས་དང་པོ་བ་འགྲོ་
དགོས་ན་དེའི་ཚུལ་དང་། ཞི་ལྷག་གི་རྣམ་པར་བཞག་པ་ཇི་ལྟ་བུ་ཡིན་ཞེ་ན། དེ་ཡང་
ཞི་གནས་མ་ཐོབ་པར་ལྷག་མཐོང་ཐོབ་པ་མེད་དེ། སྤྱོད་འཇུག་ལས། ཞི་གནས་རབ་
ཏུ་ལྡན་པའི་ལྷག་མཐོང་གིས། །ཉོན་མོངས་རྣམ་པར་འཇོམས་པར་ཤེས་བྱས་ནས། །ཐོག་
མར་ཞི་གནས་བཙལ་བྱ། །ཞེས་དང་། དཀོན་ཅོག་རྩེགས་པ་ལས། ཚུལ་ཁྲིམས་ལ་



སྐབས་དང་པོ།
ནི་གནས་ནས་ཏིང་ངེ་འཛིན་ཐོབ་སྟེ། །ཏིང་ངེ་འཛིན་ཐོབ་ནས་ཀྱང་ཤེས་རབ་སྒོམ་
པར་བྱེད། །ཞེས་གསུངས། འོ་ན་ཀུན་བཏུས་ལས། ལ་ལ་ནི་ལྷག་མཐོང་ཐོབ་པ་
ཡིན་གྱི། ཞི་གནས་ནི་མ་ཐོབ་སྟེ། དེ་ལྷག་མཐོང་ལ་བརྟེན་ནས་ཞི་གནས་ལ་བརྩོན་
པར་བྱེད་དོ། །ཞེས་གསུངས་པ་དང་འགལ་ལོ་ཞེ་ན། མི་འགལ་ཏེ། ལུང་དེས་བསམ་
གཏན་དང་པོའི་ཉེར་བསྡོགས་ཀྱིས་བསྡུས་པའི་བདེན་བཞི་མངོན་སུམ་དུ་རྟོགས་པའི་ལྷག་
མཐོང་ལ་བརྟེན་ནས་བདེན་བཞི་མངོན་སུམ་དུ་རྟོགས་པའི་བསམ་གཏན་དང་པོའི་དངོས་
གཞིས་བསྡུས་པའི་ཞི་གནས་སྒྲུབ་པ་ལ་དགོངས་པ་ཡིན་པའི་ཕྱིར་ཏེ། སའི་དངོས་གཞི་
ལས། གཞན་ཡང་། སྡུག་བསྔལ་ནས་ལམ་གྱི་བར་དུ་ཡང་དག་པ་ཇི་ལྟ་བ་བཞིན་དུ་
རབ་ཏུ་ཤེས་ལ་བསམ་གཏན་དང་པོ་ལ་སོགས་པ་ནི་མ་ཐོབ་སྟེ། དེ་འདུག་མ་ཐག་ཏུ་
སེམས་འཇོག་གི །ཆོས་རྣམ་པར་འབྱེད་པར་མི་བྱེད་དོ། །དེ་ལྷག་པའི་ཤེས་རབ་དེ་
ཉིད་ལ་བརྟེན་ནས་ལྷག་པའི་སེམས་ལ་སྦྱོར་བར་བྱེད་དོ། །ཞེས་གསུངས། ཁ་ཅིག
རྒྱུན་དུ་འཇོག་པའི་ཏིང་ངེ་འཛིན་སོགས་དགུ་པོ་དེ་ཞི་གནས་ཡིན་ཏེ། ཀུན་བཏུས་ལས།
ཞི་གནས་གང་ཞེ་ན། འདི་ལྟ་སྟེ། ནང་ཉིད་ལ་སེམས་འཇོག་པ་དང་། རྒྱུན་དུ་འཇོག་
པ་དང་། སླན་ཏེ་འཇོག་པ་དང་། ཉེ་བར་འཇོག་པ་དང་། དུལ་བར་བྱེད་པ་དང་།
ཞི་བར་བྱེད་པ་དང་། རྣམ་པར་ཞི་བར་བྱེད་པ་དང༌། རྩེ་གཅིག་ཏུ་བྱེད་པ་དང་། མཉམ་
པར་འཇོག་པའོ། །ཞེས་གསུངས་པའི་ཕྱིར་ན། མ་ཁྱབ་སྟེ། དེ་ནི་རྒྱུན་དུ་འཇོག་པའི་
ཏིང་ངེ་འཛིན་སོགས་དགུ་ལ་ཞི་གནས་ཀྱི་མིང་གིས་བཏགས་ནས་བསྟན་པ་ཡིན་ལ། ཞི་
གནས་ཡིན་ན་ཤིན་སྦྱངས་ཀྱིས་ཟིན་པས་ཁྱབ་པའི་ཕྱིར་ཏེ། དགོངས་འགྲེལ་ལས། བཅོམ་
ལྡན་འདས་བྱང་ཆུབ་སེམས་དཔའ་དེ་ཇི་སྲིད་དུ་སེམས་ལ་དམིགས་པའི་སེམས་ནང་དུ་



ཕར་ཕྱིན་སྤྱི་དོན། །
10
ཡིད་ལ་བགྱིས་པ་ན་ལུས་ཤིན་ཏུ་སྦྱངས་པ་དང་། སེམས་ཤིན་ཏུ་སྦྱངས་པ་མ་ཐོབ་པ་
དེའི་བར་དུ་ཡིད་ལ་བགྱིད་པ་དེ་ལ་ཅི་ཞིག་བགྱི། བྱམས་པ་ཞི་གནས་ནི་མིན་གྱི་ཞི་གནས་
ཀྱི་རྗེས་སུ་མཐུན་པའི་མོས་པ་དང་མཚུངས་པར་ལྡན་པ་ཡིན་པར་བརྗོད་པར་བྱའོ། །ཞེས་
དང་། རྒྱན་ལས་ཀྱང་། དེ་གོམས་པ་ལས་འདུ་མི་བྱེད། །དེ་ནས་དེ་ཡི་ལུས་དང་
སེམས། །ཤིན་ཏུ་སྦྱངས་པ་ཆེ་ཐོབ་ནས། །ཡིད་ལ་བྱེད་དང་བཅས་ཤེས་བྱ། །ཞེས་
གསུངས། ཞི་གནས་ཡིན་ན་ཏིང་ངེ་འཛིན་ཡིན་དགོས་པ་དང་། ལྷག་མཐོང་ཡིན་ན་
ཤེས་རབ་ཡིན་དགོས་པར་བཤད་དེ། དཀོན་ཅོག་སྤྲིན་ལས། ཞི་གནས་ནི་སེམས་རྩེ་
གཅིག་པའོ། །ལྷག་མཐོང་ནི་སོ་སོར་རྟོག་པའོ། །ཞེས་དང་། རྗེ་བཙུན་གྱིས། ཆོས་
ཀྱི་མིང་ནི་སྡོམ་པའང་འདི། །ཞི་གནས་ལམ་དུ་ཤེས་པར་བྱ། །ལྷག་མཐོང་ལམ་ནི་
དེ་དོན་རྣམས། །རྣམ་པར་དཔྱད་པ་ཤེས་པར་བྱ། །ཞེས་དང་། ཡང་དག་གནས་པ་
ལ་བརྟེན་ནས། །སེམས་ལ་སེམས་ནི་འཇོག་ཕྱིར་དང་། །ཆོས་རབ་རྣམ་པར་འབྱེད་
པའི་ཕྱིར། །ཞི་གནས་དང་ནི་ལྷག་མཐོང་ཡིན། །ཞེས་གསུངས། ཁ་ཅིག ཞི་གནས་
ཡིན་ན་ལུས་སེམས་ཤིན་སྦྱངས་ཀྱི་བདེ་བས་ཟིན་པས་ཁྱབ་པར་འདོད་པ་མི་རིགས་ཏེ།
གཟུགས་མེད་ན་ལུས་ཤིན་སྦྱངས་མེད་པའི་ཕྱིར་ཏེ། ལུས་ཤིན་སྦྱངས་ཡིན་ན་རེག་བྱའི་
སྐྱེ་མཆེད་ཡིན་དགོས་པའི་ཕྱིར་ཏེ། སློབ་དཔོན་བློ་བརྟན་གྱིས་ལུས་ཀྱི་རེག་བྱའི་ཁྱད་
པར་དགའ་བས་ཟིན་ན་ལུས་ཤིན་ཏུ་སྦྱངས་པར་རིག་པར་བྱ་སྟེ། ཡིད་དགའ་ན་སེམས་
ཤིན་ཏུ་སྦྱངས་པར་འགྱུར་རོ། །ཞེས་མདོ་ལས་འབྱུང་བའི་ཕྱིར་རོ། །ཞེས་གསུངས།
ལྷག་མཐོང་ཡིན་ནའང་ངེས་པར་ཤིན་སྦྱངས་ཀྱིས་ཟིན་པ་དགོས་ཏེ། དགོངས་འགྲེལ་
ལས། བཅོམ་ལྡན་འདས་བྱང་ཆུབ་སེམས་དཔའ་དེ་ཇི་སྲིད་དུ་ལུས་དང་སེམས་ཤིན་



སྐབས་དང་པོ།
ཏུ་སྦྱངས་པ་མ་ཐོབ་ཀྱི་བར་དུ་ཇི་ལྟར་ལེགས་པར་བསམ་པའི་ཆོས་དེ་དག་ལ། ཏིང་
ངེ་འཛིན་གྱི་སྤྱོད་ཡུལ་གཟུགས་བརྙན་ནང་དུ་ཡིད་ལ་བགྱིད་པའི་ཡིད་ལ་བགྱིད་པ་དེ་
ལ་ཅི་ཞིག་བགྱི། བྱམས་པ་ལྷག་མཐོང་ནི་མ་ཡིན་ཏེ་ལྷག་མཐོང་དང་རྗེས་སུ་མཐུན་
པའི་མོས་པ་དང་མཚུངས་པར་ལྡན་པ་ཡིན་པར་བརྗོད་པར་བྱའོ། །ཞེས་གསུངས། ལྷག་
མཐོང་ཐོབ་ན་ཞི་ལྷག་ཟུང་འབྲེལ་ཐོབ་དགོས་པ་ཡིན་ཏེ། བྱང་ཆུབ་ལམ་རིམ་ལས།
ཟུང་འབྲེལ་ལ་ནི་དེ་གཉིས་ངེས་པར་ཐོབ་དགོས་སོ། །འདི་ཡང་ནམ་ལྷག་མཐོང་ཐོབ་
པའི་ཐོག་མ་ནས་ཟུང་འབྲེལ་ཐོབ་པར་འགྱུར་བས། ཞེས་གསུངས། དེ་ཡང་ཞི་ལྷག་
ཟུང་འབྲེལ་གྱི་ཏིང་ངེ་འཛིན་ཞེས་པ་ནི་ཡུལ་སྟོང་ཉིད་ལྟ་བུ་ལ་དམིགས་པའི་ཞི་གནས་
ཀྱི་ངང་ནས་རིགས་པས་དཔྱད་པ་བྱས་པའི་སྟོབས་ཀྱིས་ལྷག་མཐོང་དྲངས། དེའི་རྗེས་
སུ་སྟོང་ཉིད་ལ་མི་རྟོག་པར་གནས་པའི་སེམས་ཐོབ་པ་ལ་བེའུ་བུམ་སྔོན་པོ་དང་ལམ་རིམ་
སོགས་ལས་བཤད། སྤྱིར་ན་ཞི་ལྷག་གཉིས་པོ་འདི་འགལ་བ་ཁོ་ནར་ཁས་བླངས་དགོས་
པས། ས་ཐོབ་ནས་དེ་གཉིས་ངོ་བོ་གཅིག་ཏུ་འབྱུང་བ་སོགས་མི་འཐད་ཅིང་། གང་
ལྟར་ནའང་། ཞི་གནས་ཡིན་ན་འཇོག་སྒོམ་ཡིན་པས་ཁྱབ་པ་དང་། ལྷག་མཐོང་ཡིན་
ན་དཔྱད་སྒོམ་ཡིན་པས་ཁྱབ་པར་ནི་སྨྲ་ན། ཐེག་པ་ཆེན་པོའི་མཐོང་ལམ་བར་ཆད་
མེད་ལམ་དང༌། རྒྱུན་མཐའི་བར་ཆད་མེད་ལམ་གྱིས་བསྡུས་པའི་ཞི་ལྷག་གཉིས་ཀྱི་
འཇོག་མཚམས་མཁྱེན་པར་མཛོད་ཅིག
གཉིས་པ་བསམ་གཏན་གྱི་དངོས་གཞིའི་སྙོམས་འཇུག་བཤད་པ་ནི། ཡན་ལག་
གི་སྒོ་ནས་རང་གི་འོག་ས་ལས་འདས་པའི་བསམ་གཏན་གྱི་སས་བསྡུས་ཀྱི་དགེ་བའི་རིག་
༡༽ སྤུར་རྙིང་ ༩༣/ན/༤ གཟུགས་ཅན་



5
ཕར་ཕྱིན་སྤྱི་དོན།
12
པ༑ བསམ་གཏན་གྱི་དངོས་གཞིའི་སྙོམས་འཇུག་གི་འཇོག་བྱེད། བསམ་གཏན་གྱི་
དངོས་གཞི་སྙོམས་འཇུག་གང་ཞིག རང་འབྲས་སྡུག་བསྔལ་བདེན་པ་སྐྱེད་བྱེད་ཀྱི་འཁོར་
བས་བསྡུས་པ་དེ་རྒྱུ་སྙོམས་འཇུག་གི་བསམ་གཏན་གྱི་དངོས་གཞིའི་འཇོག་བྱེད། བསམ་
གཏན་གྱི་དངོས་གཞིའི་སྙོམས་འཇུག་གང་ཞིག འདོད་པ་ལ་འདོད་ཆགས་དང་བྲལ་
བས་རབ་ཏུ་ཕྱེ་བའི་རིགས་སུ་གནས་པ་དེ། བསམ་གཏན་དང་པོའི་དངོས་གཞིའི་སྙོམས་
འཇུག་གི་འཇོག་བྱེད། དེ་ལ་དབྱེ་ན། བསམ་གཏན་དང་པོའི་དངོས་གཞིའི་སྙོམས་
འཇུག་ཙམ་པོ་བ་དང་། ཁྱད་པར་ཅན་གཉིས། བསམ་གཏན་དང་པོའི་དངོས་གཞིའི་
སྙོམས་འཇུག་གང་ཞིག ཚོར་བ་ཡིད་བདེའི་རིགས་སུ་གནས་པ་དེ། དང་པོའི་འཇོག་
བྱེད། དེ་གང་ཞིག་ཚོར་བ་བཏང་སྙོམས་ཀྱི་ས་པའི་རིགས་སུ་གནས་པ་དེ། གཉིས་
པའི་འཇོག་བྱེད། བསམ་གཏན་གཉིས་པ་ཡན་ཆད་ལ་ཙམ་པོ་བ་དང་ཁྱད་པར་ཅན་
གྱི་དབྱེ་བ་མེད་དེ། དེ་ཡན་ཆད་དུ་རང་ས་ལ་འདོད་ཆགས་དང་མ་བྲལ་བར། རང་
སའི་ཡན་ལག་ཁ་ཅིག་ལ་འདོད་ཆགས་དང་བྲལ་བར་བྱེད་མི་ནུས་པའི་ཕྱིར། བསམ་
གཏན་གྱི་དངོས་གཞིའི་སྙོམས་འཇུག་གང་ཞིག བསམ་གཏན་དང་པོ་ལ་འདོད་ཆགས་
དང་བྲལ་བས་རབ་ཏུ་ཕྱེ་བའི་རིགས་སུ་གནས་པ་དེ། བསམ་གཏན་གཉིས་པའི་དངོས་
གཞིའི་སྙོམས་འཇུག་གི་མཚན་ཉིད། དེས་བཞི་པའི་བར་དུ་རིགས་འགྲེ། སྐྱེ་བ་གཞན་
དུ་རྒྱུ་སྙོམས་འཇུག་གི་བསམ་གཏན་བསྒོམས་པའི་རྣམ་སྨིན་དང་། རྒྱུ་མཐུན་གྱི་འབྲས་
བུ་གང་རུང་གིས་བསྡུས་པ་དེ། འབྲས་བུ་སྐྱེ་བའི་བསམ་གཏན་གྱི་འཇོག་བྱེད། དཔེར་
ན་ཚངས་རིས་ནས་འོག་མིན་གྱི་བར་གྱི་སེམས་ཅན་གྱི་རྒྱུད་ཀྱི་སྐྱེས་སྟོབས་ཀྱི་ཆོས་རྣམས་
ལྟ་བུ། གཉིས་པ་གཟུགས་མེད་ཀྱི་སྙོམས་འཇུག་བཤད་པ་ནི། དམིགས་པའི་སྒོ་ནས་



13
སྐབས་དང་པོ།
རང་གི་འོག་ས་ལས་འདས་པའི་གཟུགས་མེད་ཀྱི་སས་བསྡུས་ཀྱི་དགེ་བའི་རིག་པ་དེ།
གཟུགས་མེད་ཀྱི་དངོས་གཞིའི་སྙོམས་འཇུག་གི་འཇོག་བྱེད། གཟུགས་མེད་ཀྱི་དངོས་
གཞིའི་སྙོམས་འཇུག་གང་ཞིག རང་འབྲས་སྡུག་བསྔལ་བདེན་པ་སྐྱེད་བྱེད་ཀྱི་འཁོར་
བས་བསྡུས་པ་དེ། རྒྱུ་སྙོམས་འཇུག་གི་གཟུགས་མེད་ཀྱི་དངོས་གཞིའི་སྙོམས་འཇུག་
གི་འཇོག་བྱེད། དེ་ལ་དབྱེ་ན། ནམ་མཁའ་མཐའ་ཡས་ཀྱི་དངོས་གཞིའི་སྙོམས་འཇུག་
ནས། སྲིད་རྩེའི་དངོས་གཞིའི་སྙོམས་འཇུག་གི་བར་བཞི་ཡོད། གཟུགས་མེད་ཀྱི་དངོས་
གཞིའི་སྙོམས་འཇུག་གང་ཞིག བསམ་གཏན་བཞི་པ་ལ་འདོད་ཆགས་དང་བྲལ་བས་
རབ་ཏུ་ཕྱེ་བའི་རིགས་སུ་གནས་པ་དེ། ནམ་མཁའ་མཐའ་ཡས་ཀྱི་དངོས་གཞིའི་སྙོམས་
འཇུག་གི་འཇོག་བྱེད། དེས་འོག་མ་གསུམ་ལ་རིགས་འགྲེ། སྐྱེ་བ་གཞན་དུ་རྒྱུ་སྙོམས་
འཇུག་གི་གཟུགས་མེད་བསྒོམས་པའི་རྣམ་སྨིན་དང་། རྒྱུ་མཐུན་གྱི་འབྲས་བུ་གང་རུང་
གིས་བསྡུས་པ་དེ། འབྲས་བུ་སྐྱེ་བའི་གཟུགས་མེད་ཀྱི་འཇོག་བྱེད། དཔེར་ན་གཟུགས་
མེད་རིགས་བཞིར་སྐྱེས་པའི་སེམས་ཅན་གྱི་རྒྱུད་ཀྱི་སྐྱེས་སྟོབས་ཀྱི་ཆོས་རྣམས་ལྟ་བུ།
བསམ་གཏན་བཞི་དང་གཟུགས་མེད་བཞི་ལ་དགུ་པ་བ་དང་། ཟག་མེད་གཉིས་གཉིས་
ཡོད་ལ། དེ་ཡང་བསམ་གཏན་གྱི་དངོས་གཞིའི་སྙོམས་འཇུག་གང་ཞིག རང་སའི་
ཉོན་མོངས་པས་མ་བསླད་པའི་འཇིག་རྟེན་པའི་དགེ་བའི་བསྡུས་པ་དེ། བསམ་གཏན་
གྱི་དངོས་གཞིའི་སྙོམས་འཇུག་དག་པ་བའི་འཇོག་བྱེད། དེ་ལ་དབྱེ་ན་བཞི་ཡོད་པ་ལས།
བསམ་གཏན་དང་པོའི་དངོས་གཞིའི་སྙོམས་འཇུག་ཉམས་པ་ཆ་མཐུན། གནས་པ་ཆ་
མཐུན། ཁྱད་པར་ཆ་མཐུན། ངེས་འབྱེད་ཆ་མཐུན་དང་བཞི། བསམ་གཏན་དང་
པོའི་དངོས་གཞིའི་སྙོམས་འཇུག་དག་པ་བ་གང་ཞིག རང་གི་མཇུག་ཐོགས་སུ་རང་



ཕར་ཕྱིན་སྤྱི་དོན།
14
ས་དང་འོག་སའི་ཉོན་མོངས་སྐྱེ་བ་དང་རྗེས་སུ་མཐུན་པ་དེ། བསམ་གཏན་དང་པོའི་
དངོས་གཞིའི་སྙོམས་འཇུག་ཉམས་པ་ཆ་མཐུན་གྱི་འཇོག་བྱེད། དེ་གང་ཞིག་རང་གི་
མཇུག་ཐོགས་སུ་རང་དང་ས་གཅིག་པའི་དག་པ་བ་གཞན་འདྲེན་པ་དེ། བསམ་གཏན་
དང་པོའི་དངོས་གཞིའི་སྙོམས་འཇུག་གནས་པ་ཆ་མཐུན་གྱི་འཇོག་བྱེད། དེ་གང་ཞིག་
རང་གི་མཇུག་ཐོགས་སུ་གོང་སའི་དག་པ་བ་གཞན་འདྲེན་པ་དེ། བསམ་གཏན་དང་
པོའི་དངོས་གཞིའི་སྙོམས་འཇུག་ཁྱད་པར་ཆ་མཐུན་གྱི་འཇོག་བྱེད། དེ་གང་ཞིག་རང་
གི་མཇུག་ཐོགས་སུ་འཇིག་རྟེན་ལས་འདས་པའི་ལམ་གཞན་འདྲེན་པར་བྱེད་པ་དེ། བསམ་
གཏན་དང་པོའི་དངོས་གཞིའི་སྙོམས་འཇུག་ངེས་འབྱེད་ཆ་མཐུན་གྱི་འཇོག་བྱེད། དེ་
ལྟར་ཡང་མཛོད་ལས། དག་པ་ཉམས་པའི་ཆ་མཐུན་སོགས། །རྣམ་བཞི་དེ་ནི་གོ་རིམས་
བཞིན། །ཉོན་མོངས་སྐྱེ་དང་རང་ས་དང་། །གོང་དང་ཟག་མེད་རྗེས་མཐུན་པ། །ཞེས་
གསུངས། དེ་བཞིན་དུ་གཟུགས་མེད་བཞི་ལའང་ཤེས་པར་བྱ་ཞིང་ཁྱད་པར་ནི་སྲིད་
རྩེའི་དངོས་གཞིའི་སྙོམས་འཇུག་ཁྱད་པར་ཆ་མཐུན་མེད་དེ། སྲིད་རྩེའི་གོང་ན་འཇིག་
རྟེན་པའི་ས་གཞན་མེད་པའི་ཕྱིར་མངོན་པ་གོང་འོག་ལྟར་ན། སྲིད་རྩེའི་དངོས་གཞིའི་
སྙོམས་འཇུག་ངེས་འབྱེད་ཆ་མཐུན་ཡང་མེད་དེ། སྲིད་རྩེའི་དངོས་གཞིའི་སྙོམས་འཇུག་
ཟག་མེད་མེད་པའི་ཕྱིར་ཏེ། དམིགས་རྣམ་མི་གསལ་བ་ཤིན་ཏུ་གསལ་བའི་འདས་ལམ་
གྱི་རྟེན་དུ་མི་རུང་བའི་ཕྱིར་ཏེ། སྲིད་རྩེའི་དངོས་གཞིའི་སྙོམས་འཇུག་ཐོབ་པའི་ཉན་
ཐོས་འཕགས་པས་ཅི་ཡང་མེད་ཀྱི་སེམས་ལ་བརྟེན་ནས་རང་གི་ཐོབ་བྱར་གྱུར་པའི་འདས་
ལམ་མངོན་དུ་བྱེད་པའི་ཕྱིར་ཏེ། མཛོད་ལས། སྲིད་རྩེར་འཕགས་པས་ཅི་ཡང་མེད།།
མངོན་སུམ་བྱས་ནས་ཟག་པ་ཟད། །ཞེས་དང༌། ཀུན་བཏུས་ལས། འདུ་ཤེས་མེད་
ད



15
སྐབས་དང་པོ།
འདུ་ཤེས་མེད་མིན་སྐྱེ་མཆེད་ནི་འདུ་ཤེས་ཀྱི་རྒྱུ་བ་ཡོངས་སུ་མི་གསལ་བའི་ཕྱིར་འཇིག་
རྟེན་པ་ཉིད་དེ། དེའི་ཕྱིར་མཚན་མ་མེད་པ་ཞེས་བྱའོ། །བཅོམ་ལྡན་འདས་ཀྱིས་ཅི་
ཙམ་དུ་འདུ་ཤེས་ཀྱིས་སྙོམས་པར་འཇུག་པ་དེ་ཙམ་དུ་ཀུན་ཤེས་པ་རྟོགས་སོ། །ཞེས་
གསུངས་པ་ལྟ་བུའོ། །ཞེས་གསུངས། བསམ་གཏན་དང་གཟུགས་མེད་ཀྱི་དངོས་གཞི་
རྣམས་ཀྱིས་རང་གི་འོག་ས་ལ་འདོད་ཆགས་དང་བྲལ་བར་བྱེད་མི་དགོས་ཏེ། ཉེར་
བསྡོགས་རྣམས་ཀྱིས་བྲལ་བར་བྱེད་པའི་ཕྱིར། དངོས་གཞི་ཟག་བཅས་རྣམས་ཀྱིས་
རང་ས་དང་གོང་སའི་གཉེན་པོ་མི་བྱེད་ཅིང་། ཟག་མེད་རྣམས་ཀྱིས་རང་ས་དང་གོང་
སའི་གཉེན་པོ་བྱེད་ལ། རྒྱུ་མཚན་དེའི་ཕྱིར་བསམ་གཟུགས་ཀྱི་ཉེར་བསྡོགས་དང་། དངོས་
གཞི་ཟག་བཅས་དང་། ཟག་མེད་རྣམས་རིམ་པ་བཞིན་དུ་འདོད་ཆགས་དང་བྲལ་བར་
བྱེད་པའི་ལམ་དང་། མཐོང་བའི་ཆོས་ལ་བདེ་བར་གནས་ཀྱི་ལམ་དང་། ཡོན་ཏན་
མངོན་པར་སྒྲུབ་པའི་ལམ་ཡིན་ནོ། །འོ་ན་སྙོམས་འཇུག་ཉོན་མོངས་ཅན་ཇི་ལྟ་བུ་ཞེ་
ནི༑ དེ་ཡང་གང་ཉོན་མོངས་པར་བྱ་བའི་གཞི་ནི་བསམ་གཏན་དང་གཟུགས་མེད་ཀྱི་
དངོས་གཞིའི་སྙོམས་འཇུག་དག་པ་བ་རྣམས་ཡིན་ཏེ། མཛོད་ལས། འཇིག་རྟེན་པ་
ཡི་དགེ་བ་ནི། །དག་པ་དེ་ནི་དེས་མྱང་བྱས། །ཞེས་གསུངས། གང་གིས་ཉོན་མོངས་
པར བྱེད་པའི་ཆོས་ནི་སྒྲིབ་ལུང་མ་བསྟན་གྱི་སྲེད་པ་དང་། ལྟ་བ་དང་། ང་རྒྱལ་དང་།
མ་རིག་པ་རྣམས་ཡིན་ཏེ། ཀུན་བཏུས་ལས། ཉོན་མོངས་པས་ཇི་ལྟ་བུ་ཞེ་ན། ལུང་
མ་བསྟན་པའི་རྩ་བ་བཞི་པོ་སྲེད་པ་དང་ལྟ་བ་དང་ང་རྒྱལ་དང་མ་རིག་པ་སྟེ། ཞེས་དང་།
མཛོད་ལས། བཞི་ཞེས་ཉི་འོག་པ། །དེ་དག་སྲེད་ལྟ་ང་རྒྱལ་རྨོངས། །ཞེས་གསུངས།
ཇི་ལྟར་ཉོན་མོངས་པར་བྱེད་ཚུལ་ནི། དངོས་གཞིའི་སྙོམས་འཇུག་དག་པ་བ་ལ་སྙོམས་



16
ཕར་ཕྱིན་སྤྱི་དོན།
16
པར་འཇུག་པ་ན་བདེ་བ་ལ་རོ་མྱང་བའི་སྲེད་པ་ཤས་ཆེ་བ་དང་སྔོན་གྱི་མཐར་ལྟ་བ་ལ་
སོགས་པའི་ལྟ་བ་ངན་པ་སྐྱེད་པར་བྱེད་པས་ལྟ་བ་ཤས་ཆེ་བ་དང་། བསམ་གཏན་གྱི་
སེམས་ཁེངས་པས་ང་རྒྱལ་ཤས་ཆེ་བ་དང༌། རང་ཉིད་ཐོབ་པ་དེ་ཐར་ལམ་ཡིན་ནམ་
མིན་སྙམ་དུ་རྨོངས་པ་ཤས་ཆེ་བ་རྣམས་འབྱུང་བ་ཡིན་ནོ། །འོ་ན་བསམ་གཏན་དང་
གཟུགས་མེད་ཀྱི་དངོས་གཞིའི་སྙོམས་འཇུག་ཉོན་མོངས་ཅན་རྣམས་སྙོམས་འཇུག་མཚན་
ཉིད་པ་ཡིན་ནམ་ཞེ་ན་མ་ཡིན་ཏེ། མཛོད་འགྲེལ་ལས། ཉོན་མོངས་ཅན་ཇི་ལྟར་བསམ་
གཏན་ཡིན་ཞེ་ན། ལོག་པར་སེམས་པའི་ཕྱིར་རོ། ཧ་ཅང་ཐལ་བར་འགྱུར་རོ། །ཞེ་
ན༑ མ་ཡིན་ཏེ། དེ་དང་རིགས་མཐུན་པ་ཁོ་ན་ལ་དེའི་མིང་དུ་བཏགས་པའི་ཕྱིར་ཏེ།
དཔེར་ན་ས་བོན་རུལ་པ་བཞིན་ནོ། །ཞེས་གསུངས་ཤིང་། བསམ་གཏན་གྱི་དངོས་
གཞིའི་སྙོམས་འཇུག་ཡིན་ན་དགེ་བ་ཡིན་དགོས། སྙོམས་འཇུག་ཉོན་མོངས་ཅན་དེ་
ལུང་མ་བསྟན་ཡིན་པའི་ཕྱིར། གཞན་ཡང་དེ་སྙོམས་འཇུག་མཚན་ཉིད་པ་མ་ཡིན་ཏེ།
དེ་ལ་བསམ་གཏན་གྱི་ཡན་ལག་མི་ལྡན་པའི་ཕྱིར་ཏེ། མཛོད་ལས། ཉོན་མོངས་ཅན་
ལ་དགའ་བདེ་དང་། །རབ་དང་ཤེས་བཞིན་དྲན་པ་དང་། །བཏང་སྙོམས་དྲན་པ་དག་
པ་མེད། །ཞེས་གསུངས། བསམ་གཏན་རྣམས་གོང་མས་འོག་མའི་ཡན་ལག་རགས་
པ་དག་ལས་ངེས་པར་འབྱུང་ཞིང་། ཡན་ལག་མི་འདྲ་བའི་ཁྱད་པར་ཡོད་པས་ཡན་
ལག་གི་སྒོ་ནས་འདའ་བ་དང༌། གཟུགས་མེད་རྣམས་ལ་ཡན་ལག་མི་འདྲ་བའི་དབྱེ་
བ་མེད་ཅིང་གོང་མ་རྣམས་འོག་མ་ལས་དམིགས་པའི་སྒོ་ནས་ངེས་པར་འབྱུང་བས་
དམིགས་པའི་སྒོ་ནས་འདའ་བ་ཞེས་བྱའོ། །འོ་ན་བསམ་གཏན་རྣམས་ཀྱི་ཡན་ལག་གང་
ཞེ་ན། བསམ་གཏན་དང་པོའི་ཡན་ལག་ལ་རྟོག་དཔྱོད་དགའ་བདེ་སེམས་རྩེ་གཅིག་



17
སྐབས་དང་པོ།
པ༑ གཉིས་པའི་ཡན་ལག་ལ་ནང་རབ་ཏུ་དང་བ་དགའ་བདེ་སེམས་རྩེ་གཅིག་པ། གསུམ་
པའི་ཡན་ལག་ལ་དྲན་ཤེས་བཞིན་བཏང་སྙོམས་བདེ་བ་སེམས་རྩེ་གཅིག་པ། བཞི་པའི་
ཡན་ལག་ལ་དྲན་པ་དང་བཏང་སྙོམས་ཡོངས་དག་ཚོར་བ་བཏང་སྙོམས་སེམས་རྩེ་གཅིག་
པ་རྣམས་ཡོད་དེ། མཛོད་ལས། དང་པོ་ལ་ལྔ་རྟོག་དཔྱོད་དང་། །དགའ་དང་བདེ་
དང་ཏིང་འཛིན་རྣམས། །གཉིས་པ་ལ་ནི་ཡན་ལག་བཞི། །རབ་དང་དང་ནི་དགའ་
ལ་སོགས། །གསུམ་པ་ལ་ལྔ་བཏང་སྙོམས་དང་། །དྲན་དང་ཤེས་བཞིན་བདེ་དང་
གནས། །ཐ་ན་བཞི་དྲན་བཏང་སྙོམས་དང་། །བདེ་མིན་སྡུག་མིན་ཏིང་འཛིན་རྣམས།།
ཞེས་གསུངས། དེ་ཡང་བསམ་གཏན་དང་པོའི་ཡན་ལག་ཏུ་གྱུར་པའི་རྟོག་པ་ནི་རང་
ཡུལ་ལ་རྩིང་པའི་རྣམ་པས་འཇུག་པའི་སེམས་བྱང་དང་། དཔྱོད་པ་ནི་རང་ཡུལ་ལ་
ཞིབ་པའི་རྣམ་པས་འཇུག་པའི་སེམས་བྱུང་ཡིན་ནོ། །བསམ་གཏན་དང་པོའི་ཡན་ལག་
ཏུ་གྱུར་པའི་དགའ་བདེ་ལ་བྱེ་བྲག་སྨྲ་བ་ལྟར་ན། མཛོད་ལས། དང་པོ་ན། ཤིན་ཏུ་
སྦྱངས་པ་བདེ་བ་ཡིན། །ཞེས་དང་། ལུང་རྣམ་གཉིས་ཕྱིར་དགའ་ཡིད་བདེ། །ཞེས་
གསུངས་པ་ལྟར་དགའ་བ་ཚོར་བ་ཡིད་བདེ་བའི་དབང་པོ་དང༌། བདེ་བ་ཤིན་སྦྱངས་
ཀྱི་བདེ་བ་ལ་འདོད་ཀྱང་། ཐེག་ཆེན་པ་རང་ལུགས་ནི། བསམ་གཏན་དང་པོའི་ཡན་
ལག་ཏུ་གྱུར་པའི་ཚོར་བ་སིམ་པར་མྱོང་བ་ཉིད་དགའ་བདེ་གཉིས་ཀར་འཇོག་པ་ཡིན་
ཏེ༑ རང་དང་མཚུངས་ལྡན་གྱི་རྣམ་ཤེས་འཁོར་བཅས་དགའ་བདེ་རྣམས་ཀྱིས་ཚིམ་
པར་བྱས་པའི་སྒོ་ནས། སེམས་ལས་རུང་དུ་བྱེད་པའི་རྒྱུ་མཚན་གྱིས་དགའ་བ་དང༌།
རང་རྒྱུད་ལྡན་གྱི་གང་ཟག་དབང་པོ་རྟེན་བཅས་ལས་རུང་དུ་བྱེད་པའི་རྒྱུ་མཚན་གྱིས་
བདེ་བར་འཇོག་པའི་ཕྱིར་ཏེ། ཉན་ས་ལས། གཟུགས་ཀྱི་ལས་དང་ཡིད་ཀྱི་ལུས་ཀྱིས་



ཕར་ཕྱིན་སྤྱི་དོན།
ཚོར་བའི་བདེ་བ་དང་ཤིན་ཏུ་སྦྱངས་བའི་བདེ་བ་སོ་སོར་མྱོང་བར་བྱེད་པས་ན། དེའི་
ཕྱིར་བདེ་བ་ལུས་ཀྱི་མྱོང་ལ་ཞེས་བྱ་བ་གསུངས་སོ། །ཞེས་དང་། ཀུན་བཏུས་ཀྱི་འགྲེལ་
པར། བསམ་གཏན་དང་པོ་གཉིས་ནི་ཡིད་ཤེས་འཁོར་གྱི་ཚོར་བ་སིམ་པར་མྱོང་བ་ཉིད་
ཀྱིས་དབང་པོ་རྟེན་བཅས་ཀྱི་ལུས་ལས་སུ་རུང་བར་བྱས་པས་ལུས་དང་། རང་དང་
མཚུངས་ལྡན་གྱི་ཡིད་ཤེས་འཁོར་བཅས་དགའ་བདེ་རྣམས་ཀྱིས་ཚིམ་པར་བྱས་པས་
སེམས་ལ་ཕན་འདོགས་པའི་བྱ་བ་གཉིས་བྱེད་པས་རིམ་པ་ལྟར་བདེ་བ་དང་དགའ་བ་ཞེས་
འཇོག་གོ །ཞེས་གསུངས། བསམ་གཏན་དང་པོའི་ཡན་ལག་ཏུ་གྱུར་པའི་ཏིང་ངེ་འཛིན་
ནི་རང་དང་མཚུངས་ལྡན་གྱི་སེམས་སེམས་བྱུང་དམིགས་པ་གཅིག་ལ་སྡུད་པར་བྱེད་
པ་ཡིན་ནོ། །བསམ་གཏན་གཉིས་པའི་ཡན་ལག་ཏུ་གྱུར་པའི་ནང་རབ་ཏུ་དང་བ་ནི་མཛོད་
པ་ལྟར་ན། རབ་ཏུ་དང་བ་དད་པ་ཡིན་ཅེས་འབྱུང་བ་ལྟར་བསམ་གཏན་དང་པོ་ལས་
ངེས་པར་འབྱུང་བ་ལ་ཡིད་ཆེས་པའི་དད་པར་འདོད་ཀྱང་། ཐེག་ཆེན་པ་རང་གི་ལུགས་
ནི་བསམ་གཏན་གཉིས་པའི་ཡན་ལག་ཏུ་གྱུར་པའི་དྲན་ཤེས་བཞིན་བཏང་སྙོམས་གསུམ།
བསམ་གཏན་གཉིས་པའི་ཡན་ལག་ཏུ་གྱུར་པའི་ནང་རབ་ཏུ་དང་བ་ཡིན་ཏེ། བསྡུ་བ་
ལས། དེ་ལ་ནང་ཡོངས་སུ་དང་བའི་ཆོས་ཀྱི་ངོ་བོ་ཉིད་གང་ཞེ་ན། སྨྲས་པ་དྲན་པ་
དང་ཤེས་བཞིན་དང་བཏང་སྙོམས་ཀྱི་ངོ་བོ་ཉིད་དོ་ཞེས་གསུངས། བསམ་གཏན་བ ཉེས་
པའི་ཡན་ལག་ཏུ་གྱུར་པའི་དགའ་བདེ་དང་ཏིང་ངེ་འཛིན་དང་པོ་ལྟར་རོ། །བསམ་གཏན་
གསུམ་པའི་ཡན་ལག་ཏུ་གྱུར་པའི་བདེ་བ་ནི་དགའ་བས་དབེན་པའི་ཚོར་བ་བདེ་བའི་དབང་
པོ་ཡིན་ལ། དྲན་པ་ནི། དགའ་བའི་ཀུན་དཀྲིས་ལྡོག་པའི་དམིགས་རྣམ་འཛིན་པ་དང་།
ཤེས་བཞིན་ནི་དགའ་བའི་ཀུན་དཀྲིས་ལྡོག་པའི་དམིགས་རྣམ་འཛིན་པ་དང་ལྡན་མི་ལྡན་



སྐབས་དང་པོ།
བྱ་ར་བྱེད་པ་དང་བཏང་སྙོམས་ནི་རྟོག་དཔྱོད་དང་དགའ་བའི་སྐྱོན་དང་བྲལ་བས་དེ་
གསུམ་གྱི་མི་མཉམ་པ་མེད་པ་ཡིན་ནོ། །འོ་ན་བསམ་གཏན་དང་པོ་ན་དྲན་ཤེས་བཞིན་
བཏང་སྙོམས་གསུམ་ཡོད་ཀྱང་ཡན་ལག་ཏུ་མ་སྨོས་པ་དང་། གཉིས་པར་རང་མིང་
གིས་མ་སྨོས་པར་རབ་ཏུ་དང་བའི་མིང་གིས་བསྟན་པ་དང་། གསུམ་པར་རང་མིང་
གིས་སྨོས་པའི་རྒྱུ་མཚན་ཡོད་དེ། བསམ་གཏན་དང་པོ་ན་རྟོག་དཔྱོད་ཀྱིས་བསླད་པ་
དང༌། གཉིས་པ་ན་དགའ་བའི་ཀུན་དཀྲིས་དང་བཅས་པ་དང༌། གསུམ་པ་ན་དགའ་
བའི་ཀུན་དཀྲིས་དང་བྲལ་བའི་རྒྱུ་མཚན་གྱིས་དེ་ལྟར་བཤད་པའི་ཕྱིར་ཏེ། བསྡུ་བ་ལས།
དེ་ལ་བསམ་གཏན་དང་པོ་ལ་ནི་དྲན་པ་དང་ཤེས་བཞིན་དང་བཏང་སྙོམས་དག་རྟོག་
པ་དང་དཔྱོད་པའི་སྒོ་དག་གིས་མངོན་པར་སྒྲུབ་པས་ན་དེའི་ཕྱིར་ཡོད་ཀྱང་མ་སྨོས་སོ།།
བསམ་གཏན་གཉིས་པ་ནི་ངོ་བོ་ཉིད་ལས་བྱེད་པ་དག་ཡིན་ཡང་། སེམས་དགའ་བའི་
ཀུན་ནས་ཉོན་མོངས་པས་དཀྲིས་པ་ཡིན་པས་དེའི་ཕྱིར་ན་ཡོངས་སུ་དང་བའི་མིང་གིས་
བསྟན་ཏོ། །བསམ་གཏན་གསུམ་པ་ལ་ནི་སེམས་ཀྱི་ཉེ་བའི་ཉོན་མོངས་པ་དེ་དང་བྲལ་
བའི་ཕྱིར་རང་གི་མཚན་ཉིད་ཀྱི་དེ་ཁོ་ནས་བསྟན་ཏེ། ཞེས་གསུངས། བསམ་གཏན་
བཞི་པའི་ཡན་ལག་ཏུ་གྱུར་པའི་དྲན་པ་དང་བཏང་སྙོམས་ལ་ཡོངས་སུ་དག་པ་ཞེས་བརྗོད་
པའི་རྒྱུ་མཚན་ཡོད་དེ། བསམ་གཏན་གྱི་སྐྱོན་བརྒྱད་དང་བྲལ་བའི་རྒྱུ་མཚན་གྱིས་དེ་
ལྟར་བརྗོད་པའི་ཕྱིར་ཏེ། མཛོད་ལས། སྐྱོན་བརྒྱད་ལས་ནི་གྲོལ་བའི་ཕྱིར། །བཞི་པ་
གཡོ་བ་མེད་པ་ཡིན། །ཞེས་གསུངས། སྐྱོན་བརྒྱད་ནི། རྟོག་དཔྱོད། ཡིད་བདེ།
ཡིད་མི་བདེ། བདེ་སྡུག དབུགས་འབྱུང་རྔུབ་རྣམས་ལ་བརྗོད་དེ། རྟོག་དང་དཔྱོད་
༡༽ སྤུར་རྙིང་ ༩༦/ན/༡ རྒྱུ་མཚན་ཅི་ཡིན་ཞེ་ན།



ཕར་ཕྱིན་སྤྱི་དོན།
20
དང་དབུགས་དག་དང་། །བདེ་བ་ལ་སོགས་བཞི་ཡིན་ནོ། །ཞེས་གསུངས། རྟོག་དཔྱོད་
སོགས་བསམ་གཏན་བཞི་པ་ལ་ལྟོས་ནས་གཡོ་བའི་སྐྱོན་དུ་བཞག་པ་ཡིན་གྱི། རང་ས་
བསམ་གཏན་དང་པོ་སོགས་ལ་ལྟོས་ནས་ནི་མ་ཡིན་ཏེ། བསྡུ་བ་ལས། གང་གི་བསམ་
གཏན་དང་པོ་ལ་སོགས་པའི་རྟོག་པ་དང་དཔྱོད་པ་ལ་སོགས་པ་ཏིང་ངེ་འཛིན་ལ་ཕན་
འདོགས་པ་དག བསམ་གཏན་རྣམས་ཀྱི་རང་གི་ས་ལ་ཕན་འདོགས་པ་དང་ཡོངས་
སུ་དག་པར་འགྱུར་བའི་ཕྱིར་འཇུག་པ་ཡིན་ན། ཅིའི་ཕྱིར་བཅོམ་ལྡན་འདས་ཀྱིས་གཡོ་
བའི་མཚན་ཉིད་དུ་བསྟན་ཅེ་ན། སྨྲས་པ། གཞན་གྱི་ས་ལ་ལྟོས་ཏེ་བསྟན་པ་ཡིན་གྱི།
རང་གི་ས་ལ་ནི་མ་ཡིན་ནོ། །ཞེས་གསུངས། འོ་ན་བསམ་གཏན་དང་པོ་དང་བསམ་
གཏན་གཉིས་པ་དང་། གསུམ་པ་དང་བཞི་པ་ལ་ཁྱད་པར་ཅི་ཡོད་ཅེ་ན། རིམ་པ་ལྟར་
ཏིང་ངེ་འཛིན་རྫོགས་མ་རྫོགས་དང་ཕན་འདོགས་པ་རྫོགས་མ་རྫོགས་དང་། ཡོངས་
སུ་དག་པ་རྫོགས་མ་རྫོགས་ཀྱི་ཁྱད་པར་ཡོད་དེ། བསྡུ་བ་ལས། བསམ་གཏན་དང་
པོ་དང་བསམ་གཏན་གཉིས་པ་ལ་ཁྱད་པར་ཅི་ཡོད་ཅེ་ན། སྨྲས་པ། ཏིང་ངེ་འཛིན་
ཡོངས་སུ་རྫོགས་པའི་ཁྱད་པར་ཡོད་དོ། །བསམ་གཏན་གཉིས་པ་དང་བསམ་གཏན་
གསུམ་པ་ལ་ཁྱད་པར་ཅི་ཡོད་ཅེ་ན། སྨྲས་པ། ཕན་འདོགས་པ་ཡོངས་སུ་རྫོགས་པའི་
ཁྱད་པར་ཡོད་དོ། །བསམ་གཏན་གསུམ་པ་དང་བཞི་པ་ལ་ཁྱད་པར་ཅི་ཡོད་ཅེ་ན། སྨྲས་
པ༑ ཡོངས་སུ་དག་པ་རྫོགས་པའི་ཁྱད་པར་ཡོད་དོ། །ཞེས་གསུངས། བསམ་གཏན་
གྱི་ཡན་ལག་རྣམས་བསྡུ་ན་གསུམ་དུ་ཡང་འདུ་སྟེ། གནོད་པ་སྤོང་པ་གཉེན་པོའི་ཡན་
ལག་དང་། ཕན་པ་སྒྲུབ་པ་ཕན་ཡོན་གྱི་ཡན་ལག་དང་། རྩེ་གཅིག་པ་གནས་ཀྱི་ཡན་
ལག་དང་གསུམ་དུ་ཡོད་པའི་ཕྱིར། ཀུན་བཏུས་ལས། གཉེན་པོའི་ཡན་ལག་དང་།



21
སྐབས་དང་པོ།
ཕན་ཡོན་གྱི་ཡན་ལག་དང་། དེ་གཉིས་ཀའི་གནས་ཀྱི་ཡན་ལག་གི་ཕྱིར་རོ། །ཞེས་
གསུངས། དེའི་བསྡུ་ཚུལ་ཡང་ཡོད་དེ། བསམ་གཏན་དང་པོ་ལ་གཉེན་པོའི་ཡན་ལག་
གི་དབང་དུ་བྱས་ནས་རྟོག་དཔྱོད། ཕན་ཡོན་གྱི་དབང་དུ་བྱས་ནས་དབེན་པ་ལས་སྐྱེས་
པའི་དགའ་བདེ། གནས་ཀྱི་ཡན་ལག་གི་དབང་དུ་བྱས་ནས་ཏིང་ངེ་འཛིན། བསམ་
གཏན་གཉིས་པ་ལ་གཉེན་པོའི་ཡན་ལག་གི་དབང་དུ་བྱས་ནས་ནང་རབ་ཏུ་དང་བ་ཕན་
ཡོན་གྱི་དབང་དུ་བྱས་ནས་ཏིང་ངེ་འཛིན་ལས་སྐྱེས་པའི་དགའ་བདེ། གནས་ཀྱི་ཡན་
ལག་གི་དབང་དུ་བྱས་ནས་ཏིང་ངེ་འཛིན། བསམ་གཏན་གསུམ་པ་ལ་གཉེན་པོའི་ཡན་
ལག་གི་དབང་དུ་བྱས་ནས་དྲན་ཤེས་བཞིན་བཏང་སྙོམས་གསུམ། ཕན་ཡོན་གྱི་དབང་
དུ་བྱས་ནས་དགའ་བས་དབེན་པའི་བདེ་བ། གནས་ཀྱི་དབང་དུ་བྱས་ནས་ཏིང་ངེ་འཛིན།
བསམ་གཏན་བཞི་པ་ལ་གཉེན་པོའི་ཡན་ལག་གི་དབང་དུ་བྱས་ནས་དྲན་པ་དང་བཏང་
སྙོམས་ཡོངས་དག ཕན་ཡོན་གྱི་དབང་དུ་བྱས་ནས་ཚོར་བ་བཏང་སྙོམས། གནས་
ཀྱི་དབང་དུ་བྱས་ནས་ཏིང་ངེ་འཛིན་བཞག་པའི་ཕྱིར། བསམ་གཏན་བཞིར་འཇོག་པའི་
རྒྱུ་མཚན་ཡོད་དེ། བསམ་གཏན་འདི་རྣམས་ཟག་བཅས་ཀྱི་ཚོར་བ་ལས་ངེས་པར་འབྱུང་
བར་བྱེད་པའི་ཆ་ནས་བཞག་པ་གང་ཞིག ཟག་བཅས་ཀྱི་ཚོར་བ་ཡིད་མི་བདེ་ལས་
ངེས་པར་འབྱུང་བར་བྱེད་པའི་ཆ་ནས་བསམ་གཏན་དང་པོ་བཞག ཟག་བཅས་ཀྱི་
ཚོར་བ་སྡུག་བསྔལ་གྱི་དབང་པོ་ལས་ངེས་པར་འབྱུང་བར་བྱེད་པའི་ཆ་ནས་གཉིས་པ་
བཞག ཟག་བཅས་ཀྱི་ཚོར་བ་བདེ་བ་ལས་ངེས་པར་འབྱུང་བར་བྱེད་པའི་ཆ་ནས་
གསུམ་པ་བཞག ཟག་བཅས་ཀྱི་ཚོར་བ་བདེ་དབང་ལས་ངེས་པར་འབྱུང་བར་བྱེད་
པའི་ཆ་ནས་བསམ་གཏན་བཞི་པ་བཞག་པའི་ཕྱིར། ཟག་བཅས་ཀྱི་ཚོར་བ་བཏང་སྙོམས་



22
ཕར་ཕྱིན་སྤྱི་དོན།
22
ལས་ངེས་པར་འབྱུང་བར་བྱེད་པའི་ཆ་ནས་བསམ་གཏན་ལྔ་པ་མི་འཇོག་པའི་རྒྱུ་མཚན་
ཡོད་དེ། ཟག་བཅས་ཀྱི་ཚོར་བ་བཏང་སྙོམས་ནི་ཁྱབ་པ་འདུ་བྱེད་ཀྱི་སྡུག་བསྔལ་ཕྲ་
མོ་ཡིན་པས་འཇིག་རྟེན་པའི་ལམ་གྱིས་དེ་ལས་ངེས་པར་འབྱུང་བར་བྱེད་མི་ནུས་པའི་
ཕྱིར་ཏེ། སྲིད་རྩེའི་དངོས་གཞིའི་སྙོམས་འཇུག་ཐོབ་པའི་ཕྱི་རོལ་པས་སྲིད་རྩེ་ལ་ཐར་
ལམ་དུ་བཟུང་སྟེ་འོག་ཏུ་ལྟུང་། སྟོན་པའི་རྗེས་འབྲང་རྣམས་ཀྱིས་སྲིད་རྩེ་ཡང་སྡུག་
བསྔལ་གྱི་རང་བཞིན་དུ་རྟོགས་ཏེ་དེ་ལས་ངེས་པར་འབྱུང་བའི་འདས་ལམ་རྒྱུད་ལ་སྐྱེད་
པའི་ཕྱིར་རོ། །དེ་སྐད་དུ་ཡང་བསྔགས་འོས་བསྔགས་བསྟོད་ལས། ཁྱོད་ཀྱི་བསྟན་
ལས་ཕྱིར་ཕྱོགས་པའི། །སྐྱེ་བོ་མ་རིག་གིས་ལྡོངས་པ། །སྲིད་རྩེའི་བར་དུ་སོང་ནས་
ཀྱང་། །སྡུག་བསྔལ་ཡང་འབྱུང་སྲིད་པ་སྒྲུབ། །ཁྱོད་ཀྱིས་བསྟན་པའི་རྗེས་འགྲོ་བ།།
བསམ་གཏན་དངོས་བཞི་མ་ཐོང་ཀྱང་། །བདུད་ཀྱི་མིག་རས་བཙའ་བཞིན་དུ། །སྲིད་
པ་དག་ནི་ལྡོག་པར་བགྱི། །ཞེས་གསུངས། གཟུགས་མེད་ལ་བཞིར་འཇོག་པའི་རྒྱུ་
མཚན་ཡོད་དེ། སྤང་བྱ་གཟུགས་དང་ཐོགས་པའི་འདུ་ཤེས་ལས་ངེས་པར་འབྱུང་བའི་
དབང་དུ་བྱས་ནས་གཟུགས་མེད་དང་པོ་བཞག གཉེན་པོ་ནམ་མཁའི་འདུ་ཤེས་ལས་
ངེས་པར་འབྱུང་བའི་དབང་དུ་བྱས་ནས་གཉིས་པ་བཞག སྤང་བྱ་རྣམ་ཤེས་ལ་ཞེན་
པ་ལས་ངེས་པར་འབྱུང་བའི་དབང་དུ་བྱས་ནས་གསུམ་པ་བཞག གཉེན་པོ་ཅི་ཡང་
མེད་ཀྱི་འདུ་ཤེས་ལས་ངེས་པར་འབྱུང་བའི་དབང་དུ་བྱས་ནས་གཟུགས་མེད་བཞི་པ་
བཞག་པའི་ཕྱིར། བསམ་གཏན་བཞི་བསྒོམས་པ་ལ་འབྲས་བུའམ་ཕན་ཡོན་ཡོད་དེ།
བསམ་གཏན་དང་པོ་ཆུང་འབྲིང་ཆེན་པོ་གསུམ་བསྒོམས་པ་ལས་རིམ་པ་བཞིན་དུ། ཚངས་
རིས་ཚངས་པ་འདུན་ན་འདོན། ཚངས་ཆེན་རྣམས་ཀྱི་སྐྱེ་བ་འགྲུབ། བསམ་གཏན་



23
སྐབས་དང་པོ།
གཉིས་པ་ཆུང་ངུ་འབྲིང་ཆེན་པོ་གསུམ་བསྒོམས་པ་ལས་རིམ་པ་བཞིན་དུ། འོད་ཆུང་
ཚད་མེད་འོད་འོད་གསལ་རྣམས་ཀྱི་སྐྱེ་བ་འགྲུབ། བསམ་གཏན་གསུམ་པ་ཆུང་འབྲིང་
ཆེན་པོ་གསུམ་བསྒོམས་པས་རིམ་པ་བཞིན་དགེ་ཆུང་ཚད་མེད་དགེ་དགེ་རྒྱས་རྣམས་
ཀྱི་སྐྱེ་བ་འགྲུབ། བསམ་གཏན་བཞི་པ་ཆུང་འབྲིང་ཆེན་པོ་གསུམ་བསྒོམས་པས་རིམ་
པ་བཞིན། སྤྲིན་མེད་བསོད་ནམས་སྐྱེས་འབྲས་བུ་ཆེ་རྣམས་ཀྱི་སྐྱེ་བ་འགྲུབ། བསམ་
གཏན་གྱི་སྤྲེལ་སྒོམ་ལྔ་བསྒོམས་པ་ལས་རིམ་པ་བཞིན་མི་ཆེ་བ་མི་གདུང་བ་གྱ་ནོམ་སྣང་
ཤིན་ཏུ་མཐོང་འོག་མིན་རྣམས་ཀྱི་སྐྱེ་བ་འགྲུབ་པའི་ཕྱིར། གཟུགས་མེད་ཀྱི་སྙོམས་འཇུག་
ཆུང་འབྲིང་ཆེན་པོ་བསྒོམས་པ་ལ་འབྲས་བུའམ་ཕན་ཡོན་ཡོད་དེ། གཟུགས་མེད་ཀྱི་
སྐྱེ་བ་མཐོ་དམན་དང་བཟང་ངན་ཅི་རིགས་འགྲུབ་པའི་ཕྱིར། །
གཉིས་པ་ཚད་མེད་བཞི་བཤད་པ་ལ་བཞི་ཡོད་དེ། རྒྱུ། ངོ་བོ། དབྱེ་བ། སྒྲ་
བཤད་པ་རྣམས་སུ་ཡོད་པའི་ཕྱིར། དང་པོ་རྒྱུ་ཡོད་དེ། ཡིད་ཀྱི་རྣམ་ཤེས་ཀྱི་སྟེང་གི་
ཚད་མེད་བཞི་བསྐྱེད་པའི་ནུས་པ་དེ་ཚད་མེད་བཞིའི་རྒྱུའི་རྐྱེན། ཚད་མེད་བཞི་སྟོན་
པའི་དགེ་བའི་བཤེས་གཉེན་དེ་ཚད་མེད་བཞིའི་བདག་རྐྱེན། ཚད་མེད་བཞིའི་སྔ་རོལ་
དེ་མ་ཐག་ཏུ་བྱང་བའི་ཚད་མེད་བཞི་སྐྱེད་པའི་རིག་པ་དེ་ཚད་མེད་བཞིའི་དེ་མ་ཐག་རྐྱེན་
ཡིན་པའི་ཕྱིར། གཉིས་པ་ངོ་བོ་ལ་གཉིས་ཡོད་དེ། སྤྱིའི་ངོ་བོ་དང་བྱེ་བྲག་གི་ངོ་བོ་
གཉིས་ཡོད་པའི་ཕྱིར། དང་པོ་ཡོད་དེ། དེ་བཞིའི་མི་མཐུན་ཕྱོགས་དང་བྲལ་བའི་ཁྱད་
པར། གཉེན་པོའི་ཁྱད་པར། དམིགས་པའི་ཁྱད་པར། བྱེད་ལས་ཀྱི་ཁྱད་པར་དང་
ལྡན་པའི་ཕྱིར། དང་པོ་གྲུབ་སྟེ། རིམ་པ་ལྟར་གནོད་སེམས་དང་རྣམ་འཚེ་དང་མི་
དགའ་བ་དང་འདོད་ཆགས་རྣམས་དང་བྲལ་བའི་ཕྱིར། གཉིས་པ་གྲུབ་སྟེ། དེ་བཞིན་



ཕར་ཕྱིན་སྤྱི་དོན།
སྤང་བྱ་དེ་དག་གི་གཉེན་པོ་ཐོབ་པའི་ཕྱིར། གསུམ་པ་གྲུབ་སྟེ། དེ་བཞིས་སེམས་ཅན་
ལ་དམིགས་པའི་ཕྱིར། བཞི་པ་གྲུབ་སྟེ། དེ་བཞིས་སེམས་ཅན་རྣམས་སྨིན་པར་བྱེད་
པའི་ཕྱིར་ཏེ། རྒྱན་ལས། བརྟེན་པའི་ཚངས་པ་མི་མཐུན་སྤངས། །རྣམ་པར་མི་རྟོག་
ཡེ་ཤེས་ལྡན། །དམིགས་པ་རྣམ་པ་གསུམ་ལ་འཇུག །སེམས་ཅན་རྣམས་ནི་ཡོངས་
སྨིན་བྱེད། །ཞེས་གསུངས། གཉིས་པ་བྱེ་བྲག་གི་ངོ་བོ་ཡོད་དེ། ཀུན་བཏུས་ལས།
བྱམས་པ་གང་ཞེ་ན། བསམ་གཏན་ལ་བརྟེན་ཏེ་སེམས་ཅན་རྣམས་ལ་བདེ་བ་དང་ཕྲད་
པར་ཤོག་ཅིག་པའི་བསམ་པའི་གནས་ཡང་དག་པར་འབྱོར་བའི་ཏིང་ངེ་འཛིན་དང་། ཤེས་
རབ་གང་ཡིན་པ་དང༌། དེ་དག་དང་མཚུངས་པར་ལྡན་པའི་སེམས་དང་སེམས་ལས་
བྱུང་བའི་ཆོས་རྣམས་སོ། །སྙིང་རྗེ་གང་ཞེ་ན་བསམ་གཏན་ལ་བརྟེན་ཏེ་སེམས་ཅན་
རྣམས་ལ་སྡུག་བསྔལ་དང་བྲལ་བར་ཤོག་ཅིག་པའི་བསམ་པའི་ཞེས་པ་སྔ་མ་བཞིན་ནོ།།
དགའ་བ་གང་ཞེ་ན་བསམ་གཏན་ལ་བརྟེན་ཏེ་སེམས་ཅན་རྣམས་ལ་བདེ་བ་དང་མི་འབྲལ་
བར་ཤོག་ཅིག་པའི་བསམ་པའི་ཞེས་པ་སྔ་མ་བཞིན་ནོ། །བཏང་སྙོམས་གང་ཞེ་ན་བསམ་
གཏན་ལ་བརྟེན་ཏེ་སེམས་ཅན་རྣམས་ལ་ཕན་པའི་བསམ་པའི་གནས་པ་ཡང་དག་པར་
འབྱོར་བའི་ཞེས་བྱ་བ་སྔ་མ་བཞིན་ནོ། །ཞེས་ཚད་མེད་བཞི་བདག་རྐྱེན་དམིགས་པ་
རྣམ་པ་ངོ་བོ་གྲོགས་དང་ལྡན་པའི་སྒོ་ནས་བཤད་པ་ལྟར་ཡིན་པའི་ཕྱིར། གསུམ་པ་དབྱེ་
བ་ཡོད་དེ། བྱམས་པ་ཚད་མེད་ལ་སེམས་ཅན་ཙམ་ལ་དམིགས་པའི་བྱམས་པ་ཚད་
མེད། ཆོས་ལ་དམིགས་པའི་བྱམས་པ་ཚད་མེད། དམིགས་མེད་ལ་དམིགས་པའི་བྱམས་
པ་ཚད་མེད་དང་གསུམ་ཡོད་ཅིང་། དེས་འོག་མ་ལ་ཡང་རིགས་འགྲེ་བའི་ཕྱིར། བཞི་
པ་ཚད་མེད་ཞེས་པའི་སྒྲ་དོན་བཤད་དུ་ཡོད་དེ། འབུམ་གྱི་གནོད་འཇོམས་ལས། སེམས་



25
སྐབས་དང་པོ།
ཅན་ཚད་མེད་པ་ལ་དམིགས་པ་དང་། ཚོགས་ཚད་མེད་པའི་རྒྱུར་འགྱུར་བ་དང་། ཆོས་
ཚད་མེད་པ་ཐོབ་པའི་རྒྱུར་འགྱུར་བ་དང་། ཡེ་ཤེས་ཚད་མེད་པའི་སྤྱོད་ཡུལ་དུ་གྱུར་
པའི་ཕྱིར་ཚད་མེད་པ་ཞེས་བྱའོ་ཞེས་གསུངས་པ་ལྟར་ཡིན་པའི་ཕྱིར། སྨྲས་པ། །
ཚད་མེད་འཇིག་རྟེན་ལམ་གྱི་ཁྱད་ཆོས་དང་། །ཚད་མེད་བྱམས་སོགས་བཞི་ཡི་རྣམ་གཞག་དག །
ཚད་མེད་ལུང་རིགས་རྒྱན་གྱིས་བརྒྱན་ཏེ་བཤད། །ཚད་མེད་བློ་གསལ་བསམ་པས་དགའ་བར་བྱོས།།
རངN
༈ འོ་ན་ཚོགས་གཉིས་རྒྱ་ཆེ་བ་ཚོགས་སྒྲུབ་དེ་འཆད་ཚུལ་ཇི་ལྟར་ཡིན་ཞེ་ན། དེ་
ཡང་མདོའི་འཕྲོས་ཀྱི་དབང་དུ་བྱས་ན་ཚོགས་སྒྲུབ་དང་པོ་བཅུ་གོ་སྒྲུབ་ལས་འཕྲོས་པ་
ཡིན་ཏེ། གོ་སྒྲུབ་ཀྱི་མདོར། དེ་ནས་ཚེ་དང་ལྡན་པ་རབ་འབྱོར་གྱིས། བཅོམ་ལྡན་
འདས་ལ་འདི་སྐད་ཅེས་གསོལ་ཏོ། །བཅོམ་ལྡན་འདས་གོ་ཆ་ཆེན་པོ་བགོས་པ་གོ་ཆ་
ཆེན་པོ་བགོས་པ་ཞེས་བརྗོད་པ། བཅོམ་ལྡན་འདས་ཇི་ཙམ་གྱིས་ན་བྱང་ཆུབ་སེམས་
དཔའ་སེམས་དཔའ་ཆེན་པོ་གོ་ཆ་ཆེན་པོ་བགོས་ཞེས་བགྱི་བ་ནི་གང་ལགས། ཞེས་ཞུས་
པའི་ལན་དུ་ཚོགས་སྒྲུབ་དང་པོ་བཅུ་གསུངས་པའི་ཕྱིར། ཕྱི་མ་བདུན་འཇུག་སྒྲུབ་ལས་
འཕྲོས་པ་ཡིན་ཏེ། འཇུག་སྒྲུབ་ཀྱི་མདོར། དེ་ནས་ཚེ་དང་ལྡན་རབ་འབྱོར་གྱིས། བཅོམ་
ལྡན་འདས་ལ་འདི་སྐད་ཅེས་གསོལ་ཏོ། །བཅོམ་ལྡན་འདས་བྱང་ཆུབ་སེམས་དཔའ་
སེམས་དཔའ་ཆེན་པོའི་ཐེག་པ་ཆེན་པོ་ནི་གང་ལགས། བཅོམ་ལྡན་འདས་ཇི་ཙམ་གྱིས་
ན་བྱང་ཆུབ་སེམས་དཔའ་སེམས་དཔའ་ཆེན་པོ་ཐེག་པ་ཆེན་པོ་ལ་ཞུགས་པར་རིགས་
པར་བགྱི་བ་ལགས། ཐེག་པ་དེ་གང་ནས་འབྱུང་བ་ལགས། ཐེག་པ་དེ་གང་དུ་གནས་
པར་འགྱུར་བ་ལགས། ཐེག་པ་དེས་གང་ཞིག་འབྱུང་བ་ལགས། ཞེས་དྲི་བ་ལྔ་བྱས་



26
ཕར་ཕྱིན་སྤྱི་དོན། །
པའི་ལན་དུ་ཚོགས་སྒྲུབ་ཕྱི་མ་བདུན་གསུངས་པའི་ཕྱིར། དེ་གསུངས་པའང་ཡིན་ཏེ།
དྲི་བ་དང་པོའི་ལན་དུ་ཐབས་མཁས་ཀྱི་ཚོགས་སྒྲུབ་ནས་གཟུངས་ཀྱི་ཚོགས་སྒྲུབ་ཀྱི་བར་
དང་། དྲི་བ་གཉིས་པའི་ལན་དུ་སའི་ཚོགས་སྒྲུབ་དང་། དྲི་བ་གསུམ་པའི་ལན་དུ་མཐོང་
སྤངས་གཉེན་པོའི་ཚོགས་སྒྲུབ་བཞི་དང་། དྲི་བ་བཞི་པའི་ལན་དུ་སྒོམ་སྤངས་རྟོག་པ་
དང་པོའི་གཉེན་པོའི་ཚོགས་སྒྲུབ་དང་། དྲི་བ་ལྔ་པའི་ལན་དུ་སྒོམ་སྤངས་རྟོག་པ་ལྷག་
མ་གསུམ་གྱི་གཉེན་པོའི་ཚོགས་སྒྲུབ་གསུངས་པའི་ཕྱིར། དེའི་དགོངས་པ་བསྟན་བཅོས་
སུ་འགྲེལ་བ་ལ། བརྩེ་དང་སྦྱིན་ལ་སོགས་པ་དྲུག །ཞེས་སོགས་བློ་ཀ་གཉིས་ཀྱིས་ཚོགས་
སྒྲུབ་བཅུ་བདུན་མདོར་བསྟན། ཡོངས་སུ་སྦྱོང་བ་རྣམ་བཅུ་ཡི། །ཞེས་སོགས་བློ་ཀ་
ཉི་ཤུ་རྩ་གསུམ་གྱིས་སའི་ཚོགས་སྒྲུབ་དང་། མཐོང་དང་སྒོམ་པའི་ལམ་དག་ལ། །ཞེས་
སོགས་བློ་ཀ་གཅིག་གིས་གཉེན་པོའི་ཚོགས་སྒྲུབ་བྱེ་བྲག་ཏུ་བཤད་པའི་སྒོ་ནས་རྒྱས་པར་
འཆད་པ་ཡིན་ནོ། །
སྐབས་འདིར་མཐའ་དཔྱད་ན་རྣམ་པ་བཞི་ཡོད་དེ། ཚོགས་ཀྱི་ངོ་བོ། དབྱེ་
བ༈ སྙིང་རྗེ་གསུམ་གྱི་ཁྱད་པར། ཚོགས་སྒྲུབ་གསུམ་བྱེ་བྲག་ཏུ་བཤད་པ་རྣམས་སུ་
ཡོད་པའི་ཕྱིར། དང་པོ་ཡོད་དེ། ཚོགས་གཉིས་རྒྱ་ཆེན་པོས་ཟིན་པའི་སྒོ་ནས་ཐེག་
ཆེན་གྱི་སྦྱོར་ལམ་ཆོས་མཆོག་འབྲིང་མན་ཆད་ལས་ཁྱད་པར་འཕགས་ཤིང་། རང་
འབྲས་བྱང་ཆེན་འབྱིན་པའི་སེམས་དཔའི་རྣལ་འབྱོར་དེ་ཚོགས་སྒྲུབ་ཀྱི་ངོ་བོ་ཡིན་པའི་
ཕྱིར། གཉིས་པ་དབྱེ་བ་ཡོད་དེ། སྙིང་རྗེ་ཆེན་པོའི་ཚོགས་སྒྲུབ་ནས་གཉེན་པོའི་ཚོགས་
སྒྲུབ་ཀྱི་བར་བཅུ་བདུན་ཡོད་པའི་ཕྱིར། གསུམ་པ་སྙིང་རྗེ་གསུམ་གྱི་ཁྱད་པར་ཡོད་དེ།
སྙིང་རྗེ་ཆེན་པོ་གཞིར་བཞག་པ་ལ། སེམས་ཅན་མི་རྟག་པར་རྟོགས་པའི་ཤེས་རབ་ཀྱིས་



27
སྐབས་དང་པོ།
དངོས་སུ་ཟིན་པ་ཆོས་ལ་དམིགས་པའི་སྙིང་རྗེ་ཆེན་པོ་དང་། སེམས་ཅན་བདེན་མེད་
དུ་རྟོགས་པའི་ཤེས་རབ་ཀྱིས་དངོས་སུ་ཟིན་པ་དམིགས་མེད་ལ་དམིགས་པའི་སྙིང་རྗེ་
ཆེན་པོ་དང་། དེ་གཉིས་གང་གིས་ཀྱང་མ་ཟིན་པ་སེམས་ཅན་ཙམ་ལ་དམིགས་པའི་
སྙིང་རྗེ་ཆེན་པོར་འཇོག་པའི་ཕྱིར། སྙིང་རྗེ་ཆེན་པོ་དང་སྙིང་རྗེ་ཚད་མེད་ལ་མུ་བཞི་
ཡོད་དེ། བསམ་གཏན་གྱི་དངོས་གཞིའི་སྙོམས་འཇུག་མ་ཐོབ་པའི་བྱང་སེམས་ཚོགས་
ལམ་པའི་རྒྱུད་ཀྱི་སྙིང་རྗེ་ཆེན་པོ་ལྟ་བུ་སྔ་མ་ཡིན་ལ་ཕྱི་མ་མ་ཡིན་པའི་མུ། ཉན་ཐོས་
འཕགས་པའི་རྒྱུད་ཀྱི་སྙིང་རྗེ་ཚད་མེད་ལྟ་བུ་ཕྱི་མ་ཡིན་ལ་སྔ་མ་མ་ཡིན་པའི་མུ། བྱང་
འཕགས་ཀྱི་རྒྱུད་ཀྱི་སྙིང་རྗེ་ཆེན་པོ་ལྟ་བུ་གཉིས་ཀ་ཡིན་པའི་མུར་འཇོག་པའི་ཕྱིར། བཞི་
པ་ཚོགས་སྒྲུབ་གསུམ་བྱེ་བྲག་ཏུ་བཤད་པ་ལ་གསུམ་ཡོད་དེ། གཟུངས་ཀྱི་ཚོགས་སྒྲུབ་
བཤད་པ། ཡེ་ཤེས་ཀྱི་ཚོགས་སྒྲུབ་བཤད་པ། སའི་ཚོགས་སྒྲུབ་བཤད་པ་རྣམས་སུ་
ཡོད་པའི་ཕྱིར། དང་པོ་ལ་བཞི་ཡོད་དེ། ངོ་བོ། དབྱེ་བ། བྱེད་ལས། ས་མཚམས་
རྣམས་སུ་ཡོད་པའི་ཕྱིར། དང་པོ་ཡོད་དེ། རང་དང་མཚུངས་ལྡན་གྱི་ཞི་གནས་དང་
མཚུངས་པར་ལྡན་ཞིང་ངན་འགྲོར་སྐྱེ་བ་འགོག་པའི་སོ་སོར་བརྟགས་མིན་གྱི་འགོག་པ་
ཐོབ་པའི་དྲན་པ་དང་ཤེས་རབ་གང་རུང་གིས་བསྡུས་པའི་སེམས་བྱུང་ཞིག་ལ་འཇོག་
པའི་ཕྱིར་ཏེ། འགྲེལ་ཆེན་ལས་གཟུངས་ཀྱི་རང་བཞིན་དྲན་པ་དང་ཤེས་རབ་སྟེ། དྲན་
པ་དང་ཤེས་རབ་ཁྱད་པར་ཅན་ལ་གཟུངས་ཞེས་བྱའོ། །ཞེས་གསུངས། གཉིས་པ་
ཡོད་དེ། བཟོད་པའི་གཟུངས། གསང་སྔགས་ཀྱི་གཟུངས། ཚིག་གི་གཟུངས། དོན་
གྱི་གཟུངས་རྣམས་སུ་ཡོད་པའི་ཕྱིར། དང་པོའི་ངོ་བོ་ཡོད་དེ། ཨ་ལ་སོགས་པའི་ཡེ་
གེ་ཞེ་གཉིས་ཀྱི་དོན་ལ་དཔྱད་ནས། ཨ་ནི་ཆོས་ཐམས་ཅད་ཀྱི་སྒོ་སྟེ་ཞེས་ཡི་གེའི་གནས་



28
ཕར་ཕྱིན་སྤྱི་དོན།
ལུགས་སྟོང་པ་ཉིད་ཀྱི་དོན་བསྒོམས་པས་དེ་ལ་མི་སྐྲག་ཅིང་། ལས་ཉོན་གྱི་དབང་གིས་
ངན་འགྲོར་སྐྱེ་བ་འགོག་པའི་སོ་སོར་བརྟགས་མིན་གྱི་འགོག་པ་ཐོབ་པའི་དྲན་པ་དང་ཤེས་
རབ་གང་རུང་གི་བསྡུས་པའི་སེམས་བྱུང་ལྟ་བུ་ལ་འཇོག་པའི་ཕྱིར། གཉིས་པའི་ངོ་བོ་
ཡོད་དེ། ཡི་གེའི་གནས་ལུགས་རྟོགས་པའི་སྟོབས་ཀྱིས་སྡིག་པ་ཞི་བ་ལ་སོགས་པ་གཞན་
སྐྱོབ་པར་ནུས་པའི་སྔགས་བརྩོམ་ནུས་ཤིང་། ངན་འགྲོར་སྐྱེ་བ་འགོག་པའི་སོ་སོར་བརྟགས་
མིན་གྱི་འགོག་པ་ཐོབ་པའི་དྲན་པ་དང་ཤེས་རབ་གང་རུང་གིས་བསྡུས་པའི་སེམས་བྱུང་
ཞིག་ལ་འཇོག་པའི་ཕྱིར། གསུམ་པའི་ངོ་བོ་ཡོད་དེ། གསུང་རབ་ཀྱི་ཚིག་བསྐལ་པའི་
བར་དུ་མི་བརྗེད་པར་འཛིན་ནུས་ཤིང་། ངན་འགྲོར་སྐྱེ་བ་འགོག་པའི་སོ་སོར་བརྟགས་
མིན་གྱི་འགོག་པ་ཐོབ་པའི་དྲན་པ་དང་ཤེས་རབ་གང་རུང་གིས་བསྡུས་པའི་སེམས་བྱུང་
ཞིག་ལ་འཇོག་པའི་ཕྱིར། བཞི་པའི་ངོ་བོ་ཡོད་དེ། གསུང་རབ་ཀྱི་དོན་བསྐལ་པའི་
བར་དུ་མི་བརྗེད་པར་འཛིན་ནུས་ཤིང་། ངན་འགྲོར་སྐྱེ་བ་འགོག་པའི་སོ་སོར་བརྟགས་
མིན་གྱི་འགོག་པ་ཐོབ་པའི་དྲན་པ་དང་ཤེས་རབ་གང་རུང་གིས་བསྡུས་པའི་སེམས་བྱུང་
ཞིག་ལ་འཇོག་པའི་ཕྱིར། གསུམ་པ་གཟུངས་བཞིའི་བྱེད་ལས་ཡོད་དེ། དམ་པའི་ཆོས་
རང་གིས་འཛིན་ཞིང་གཞན་ལ་སྟོན་པར་བྱེད་པའི་བྱེད་ལས་དང་ལྡན་པའི་ཕྱིར། བཞི་
པ་ས་མཚམས་ཡོད་དེ། གཟུངས་བཞི་ཀ་སྦྱོར་ལམ་བཟོད་པ་ནས་འཇོག་པར་རྣམ་བཤད་
ལས་གསུངས་པའི་ཕྱིར། མཁས་པ་ཁ་ཅིག རྣམ་བཤད་ལས་དེ་ལྟར་གསུངས་པ་
གཞུང་འདིའི་བསྟན་བྱའི་གཙོ་བོར་གྱུར་པའི་བྱང་ཆུབ་སེམས་དཔའི་གཟུངས་ལ་དགོངས་
ཀྱི༔ རྣམ་སྨིན་གྱི་གཟུངས་ལ་སོགས་པ་ལམ་མ་ཞུགས་ནས་ཡོད་པར། བློ་ལྡན་མ་
ཞུགས་ཞུགས་པ་དང་། ཞེས་སོགས་ཀྱིས་བསྟན་གསུངས། གཉིས་པ་ཡེ་ཤེས་ཀྱི་ཚོགས་
s



29
སྐབས་དང་པོ།
བཤད་པ་ལ་གསུམ་དུ་ཡོད་དེ། ཡུལ་སྟོང་ཉིད་ཉི་ཤུ་བཤད་པ། ཡུལ་ཅན་ཡེ་ཤེས་
ཀྱི་ཚོགས་བཤད་པ། ཡེ་ཤེས་ཀྱི་དམིགས་པ་ལ་དོགས་པ་དཔྱད་པ་རྣམས་སུ་ཡོད་པའི་
ཕྱིར། དང་པོ་ཡོད་དེ། ནང་སྟོང་པ་ཉིད་ནས། གཞན་གྱིས་ངོ་བོ་ཉིད་སྟོང་པ་ཉིད་ཀྱི་
བར་དུ་ཡོད་པའི་ཕྱིར་ཏེ། འགྲེལ་པ་འདིར། སྨྲས་པ། ཞེས་པ་ནས། སྟོང་པ་ཉིད་ནི་
ཉི་ཤུར་འདོད། ཞེས་པའི་བར་གསུངས་པའི་ཕྱིར། གཉིས་པ་ཡོད་དེ། ཡུལ་སྟོང་
ཉིད་ཉི་ཤུ་རྟོགས་པའི་ཡུལ་ཅན་ཡེ་ཤེས་ཉི་ཤུ་ཡོད་པའི་ཕྱིར། འགྲེལ་པར། དེ་ལ་ཡེ་
ཤེས་ཀྱི་ཚོགས་ནི། ནང་དང་ཕྱི་དང་དེ་གཉིས་ཀ་དང་སྟོང་པ་དང་ཆེན་པོ་དང་དོན་
དམ་པ་དང་འདུས་བྱས་དང་འདུས་མ་བྱས་དང་མཐའ་ལས་འདས་པ་དང་ཐོག་མ་དང་
ཐ་མ་མེད་པ་དང་དོར་བ་མེད་པ་དང་རང་བཞིན་དང་ཆོས་ཐམས་ཅད་དང་རང་གི་
མཚན་ཉིད་དང་མི་དམིགས་པ་དང་དངོས་པོ་མེད་པའི་ངོ་བོ་ཉིད་དང་དངོས་པོ་དང་དངོས་
པོ་མེད་པ་དང་རང་གི་ངོ་བོ་དང་གཞན་གྱི་ངོ་བོ་སྟོང་པ་ཉིད་ཀྱིས་བྱེ་བྲག་གི་རྣམ་པ་ཉི་
ཤུའོ། །ཞེས་གསུངས། འདི་ལ་ཨར་ལ་སོགས་པའི་མཁས་པ་ཁ་ཅིག དེ་ལ་ཡེ་ཤེས་
ཀྱི་ཚོགས་ནི་ཞེས་སོགས་ཀྱི་གཞུང་འདིས་ཡུལ་ཅན་ཡེ་ཤེས་ཉི་ཤུའི་ས་མཚམས་བསྟན་
པ་ཡིན་ཏེ། འགྲེལ་ཆེན་ལས། སྟོང་པ་ཉིད་གསུམ་ནི་མོས་པས་སྤྱོད་པའི་བསྡུས་པ་
ཡིན་ནོ། །ཞེས་པ་ནས། སྟོང་ཉིད་ཐ་མའི་སྐབས་སུ་འདི་ནི་སངས་རྒྱས་ཀྱི་སས་བསྡུས་
སོ༑ ༑ཞེས་བཤད་པའི་ཕྱིར་ཞེས་བཞེད། མི་ལེགས་ཏེ། ཚོགས་ལམ་གྱིས་བསྡུས་
པའི་སྟོང་ཉིད་ཉི་ཤུ་དོན་སྤྱིའི་ཚུལ་གྱིས་རྟོགས་པའི་ཡེ་ཤེས་ཀྱི་ཚོགས་དང་། མཐོང་
ལམ་གྱིས་བསྡུས་པའི་སྟོང་ཉིད་ཉི་ཤུ་མངོན་སུམ་དུ་རྟོགས་པའི་ཡེ་ཤེས་ཀྱི་ཚོགས་བཞག་
ཏུ་ཡོད་པའི་ཕྱིར། ཡང་ཁ་ཅིག འགྲེལ་ཆེན་དུ་དེ་ལྟར་བཤད་པ་ནི་ས་བཅུའི་མཉམ་



30
ཕར་ཕྱིན་སྤྱི་དོན།
གཞག་གི་སྐབས་སུ་ཡུལ་སྟོང་ཉིད་ཉི་ཤུ་ལ་ངེས་པ་འདྲེན་ཚུལ་མི་འདྲ་བའི་སྒོ་ནས་བཤད་
ཅེས་གསུངས་པ་ཡང་མི་འཐད་དེ། ས་དང་པོར་ཆེན་པོ་སྟོང་པ་ཉིད་ལ་ངེས་ཤེས་འདྲེན་
ནུས་ལ། དོན་དམ་པ་སྟོང་པ་ཉིད་ལ་ངེས་ཤེས་འདྲེན་མི་ནུས་པའི་ཁྱད་པར་མི་འཐད་
པའི་ཕྱིར། འོ་ན་སའི་ཚོགས་ཀྱི་འགྲེལ་ཆེན་དུ། དེ་ལ་གང་གི་ཚེ་ཆོས་ཐམས་ཅད་
བདག་མེད་པའོ་ཞེས་བསྒོམས་པས་ཆ་མེད་པ་ཉིད་ཀྱི་དབྱིངས་འདི་ཉིད་ཐམས་ཅད་ཀྱིས་
རྟོགས་སུ་ཟིན་ཀྱང་ངེས་པ་བསྐྱེད་པ་ལ་ལྟོས་ནས་ཀུན་ཏུ་འགྲོ་བའི་དོན་གྱིས་སོ་སོར་རྟོགས་
པའི་ཕྱིར་ཆོས་ཐམས་ཅད་ངོ་བོ་མེད་པར་མངོན་སུམ་དུ་བྱེད་པའི་ཤེས་པ་ཤིན་ཏུ་གསལ་
བ་སྐྱེ་བར་འགྱུར་བ་དེའི་ཚེ་བྱང་ཆུབ་སེམས་དཔའི་སྐྱོན་མེད་པ་ལ་ཡང་དག་པར་ཞུགས་
པས་མཐོང་བའི་ལམ་ཐོབ་པར་འགྱུར་རོ། །ཞེས་གསུངས་པ་དང་མི་འགལ་ལམ་ཞེ་
ན་མི་འགལ་ཏེ། ལུང་དེའི་དོན་ས་དང་པོར་ཆོས་དབྱིངས་ཀུན་ཏུ་འགྲོ་བའི་དོན་དུ་རྟོགས་
པ་ལ་ངེས་པ་འདྲེན་པ་དང་། གཉིས་པར་ཆོས་དབྱིངས་མཆོག་གི་དོན་དུ་རྟོགས་པ་ལ་
ངེས་པ་འདྲེན་པའི་ཁྱད་པར་དང་། ས་བཅུའི་མཉམ་གཞག་ཏུ་སྟོང་ཉིད་མངོན་སུམ་
དུ་རྟོགས་པ་ལ་བརྟེན་ནས། རྗེས་ཐོབ་ཏུ་རྟེན་འབྲེལ་སྣ་ཚོགས་པ་ལ་སྒྱུ་མ་ལྟ་བུའི་ངེས་
ཤེས་འདྲེན་ཞེས་པའི་དོན་ཡིན་པའི་ཕྱིར། ཆ་མེད་པ་ཉིད་ཀྱི་ཅེས་པ་ཡང་སྔོ་སེར་ལྟར་
མངོན་སུམ་ལ་འཆར་ཚུལ་མི་འདྲ་བའི་ཁྱད་པར་མེད་པ་ལ་དགོངས་ཀྱི་ཆ་བཅས་འགོག་
པ་མ་ཡིན་ཏེ། ཆོས་ཅན་ཇི་སྙེད་པ་དེ་སྙེད་ཀྱི་ཆ་དང་བཅས་པའི་ཕྱིར། འོ་ན་སྟོང་
པ་ཉིད་གསུམ་ནི་མོས་པས་སྤྱོད་པའི་སས་བསྡུས་པ་ཡིན་ནོ། །ཞེས་སོགས་གོང་དུ་དྲངས་
པའི་ལུང་དོན་གང་ཞེ་ན། དེའི་དོན་ནི་སྐབས་འདིའི་སྟོང་ཉིད་ཉི་ཤུ་སྟོན་པའི་མདོ་དེས་
ཐེག་ཆེན་གྱི་ཚོགས་ལམ་ནས་སངས་རྒྱས་ཀྱི་སའི་བར་གྱི་ཚོགས་ཉི་ཤུ་འཕངས་ནས་



སྐབས་དང་པོ།
བསྟན་པ་ཡིན་ཏེ། མདོ་དེས་སྦས་དོན་མངོན་རྟོགས་ཀྱི་ཡེ་ཤེས་ཅིག་བསྟན་པ་གང་ཞིག
དེས་ཡེ་ཤེས་ཀྱི་ཚོགས་ཉི་ཤུ་པོ་འདི་ལམ་དང་སྦྱར་ནས་མ་བཤད་ན་སྦས་དོན་མངོན་
པར་རྟོགས་པའི་ཡེ་ཤེས་ཀྱི་ཚོགས་མི་རྟོགས་པའི་ཕྱིར། འཕངས་ནས་བསྟན་ཚུལ་ཡོད་
དེ༑ སྐབས་འདིའི་སྟོང་ཉིད་དང་པོ་གསུམ་སྟོན་པའི་མདོས་ཚོགས་ལམ་གྱི་སྐབས་ཀྱི་
ཡེ་ཤེས་ཀྱི་ཚོགས་འཕངས་པ་དང་། སྟོང་ཉིད་བཞི་པ་སྟོན་པའི་མདོས་སྦྱོར་ལམ་གྱི་
སྐབས་ཀྱི་ཡེ་ཤེས་ཀྱི་ཚོགས་འཕགས་པ་དང་སྟོང་ཉིད་ལྔ་པ་ནས་བཅུ་གཅིག་པ་སྟོན་པའི་
བར་གྱི་མདོས་མ་དག་ས་བདུན་གྱི་སྐབས་ཀྱི་ཡེ་ཤེས་ཀྱི་ཚོགས་འཕངས་པ་དང་། སྟོང་
ཉིད་བཅུ་གཉིས་པ་དང་བཅུ་གསུམ་པ་སྟོན་པའི་མདོས་ས་བརྒྱད་པའི་སྐབས་ཀྱི་ཡེ་ཤེས་
ཀྱི་ཚོགས་འཕངས་པ་དང་། སྟོང་ཉིད་བཅུ་བཞི་པ་དང་བཅོ་ལྔ་པ་སྟོན་པའི་མདོས་ས་
དགུ་པའི་སྐབས་ཀྱི་ཡེ་ཤེས་ཀྱི་ཚོགས་འཕངས་པ་དང་། སྟོང་ཉིད་བཅུ་དྲུག་པ་དང་
བཅུ་བདུན་པ་སྟོན་པའི་མདོས་ས་བཅུ་པའི་སྐབས་ཀྱི་ཡེ་ཤེས་ཀྱི་ཚོགས་འཕངས་པ་དང་།
སྟོང་ཉིད་ཐ་མ་གསུམ་སྟོན་པའི་མདོས་སངས་རྒྱས་ཀྱི་སའི་ཡེ་ཤེས་ཀྱི་ཚོགས་གསུམ་
སྦས་དོན་ལ་འཕངས་ནས་བསྟན་པའི་ཕྱིར། གསུམ་པ་ཡེ་ཤེས་ཀྱི་དམིགས་པ་ལ་དོགས་
པ་དཔྱད་པ་ལ་གཉིས་ཡོད་དེ། དྲི་བ་དང་ལན་གཉིས་སུ་ཡོད་པའི་ཕྱིར། དང་པོ་ཡོད་
དེ༔ མཉམ་གཞག་རྣམ་པར་མི་རྟོག་པའི་ཡེ་ཤེས་ཀྱི་དམིགས་པ་ཇི་ལྟ་བུ་ཞེས་དྲི་བའི་
ཕྱིར་ཏེ། འགྲེལ་ཆེན་ལས། ཡང་རྣམ་པར་མི་རྟོག་པའི་ཡེ་ཤེས་འདིའི་དམིགས་པ་
ཅི་ཡིན་ཞེ་ན། ཞེས་གསུངས། གཉིས་པ་ལན་ལ་ལྔ་ཡོད་དེ། དབུ་སེམས་ཀྱི་ལུགས་
གཉིས་འགོད་པ། དབུ་མ་པའི་ལུགས་འཐད་པར་སྒྲུབ་པ། དེ་ལ་སེམས་ཙམ་པའི་ཀླན་
ཀ་སྤང་བ། སེམས་ཙམ་པའི་ལུགས་དགག་པ། ཡེ་ཤེས་ཀྱི་དབྱེ་བ་གཞན་མ་སྨོས་



ཕར་ཕྱིན་སྤྱི་དོན།
32
པའི་རྒྱུ་མཚན་རྣམས་སུ་ཡོད་པའི་ཕྱིར། དང་པོ་ཡོད་དེ། སེམས་ཙམ་པས་གཞན་
དབང་གཟུང་འཛིན་རྫས་ཐ་དད་ཀྱི་སྟོང་པའི་བདེན་གྲུབ་དེ་ལ་འཕགས་པའི་མཉམ་གཞག་
ཡེ་ཤེས་ཀྱི་དམིགས་པར་འདོད་ཅེས་པ་དང་། དབུ་མ་པས་ཆོས་ཐམས་ཅད་བདེན་སྟོང་
འཕགས་པའི་མཉམ་གཞག་ཡེ་ཤེས་ཀྱི་དམིགས་པར་འདོད་ཅེས་བཞེད་པ་བཀོད་པའི་
ཕྱིར་ཏེ། དེ་ཉིད་ལས། ཁ་ཅིག་ནི་སྟོང་པ་ཉིད་ཡིན་ནོ་ཞེས་འདོད་དོ། །ཞེས་པ་དང་།
གཞན་དག་ནི་ཆོས་ཐམས་ཅད་ཀྱི་ངོ་བོ་ཉིད་སྟོང་པ་ཉིད་ལ་དམིགས་པར་འདོད་དོ། །ཞེས་
གསུངས། གཉིས་པ་དབུ་མ་པའི་ལུགས་འཐད་པ་ཡིན་ཏེ་གང་ཤེས་པ་ཡིན་ན་རང་གི་
ཤེས་བྱ་ཡིན་ན་བདེན་སྟོང་ཡིན་པས་ཁྱབ། དཔེར་ན་རྨི་ལམ་གྱི་རྟ་གླང་སྣང་བའི་ཤེས་
པ་བཞིན། རྣམ་པར་མི་རྟོག་པའི་ཡེ་ཤེས་ཀྱང་ཤེས་པ་ཡིན་ནོ། །ཞེས་པའི་སྒྲུབ་ངག་
དེ་སྒྲུབ་ངག་ཡང་དག་ཡིན་པའི་ཕྱིར་ཏེ། དེ་ཉིད་ལས། འདི་ཉིད་རིགས་པ་ཡིན་ཏེ།
གང་དང་གང་ཤེས་པ་ཡིན་པ་དེ་དང་དེ་ནི་ཆོས་ཐམས་ཅད་ཀྱི་རང་བཞིན་སྟོང་པ་ཉིད་
ལ་དམིགས་པ་ཡིན་ཏེ། དཔེར་ན་རྨི་ལམ་དུ་རྟ་ལ་སོགས་པའི་ངོ་བོ་ཉིད་སྟོང་པ་ཉིད་
ལ་དམིགས་པ་ལྟ་བུའོ། །རྩོད་པའི་གནས་སུ་གྱུར་པ་རྣམ་པར་མི་རྟོག་པའི་ཡེ་ཤེས་འདི་
ཡང་ཤེས་པ་ཡིན་ནོ་ཞེས་བྱ་བ་ནི་རང་བཞིན་གྱི་གཏན་ཚིགས་སོ། །ཞེས་གསུངས། ཤེས་
པ་དེ་དེ་སྒྲུབ་ཀྱི་རང་བཞིན་གྱི་གཏན་ཚིགས་སུ་སྟོན་པའི་རྒྱུ་མཚན་ཡོད་དེ། ཤེས་པའི་
རྟགས་ཀྱིས་དེ་སྒྲུབ་ཀྱི་རྟགས་ཆོས་ཀྱི་འབྲེལ་བ་དེ་རང་བཞིན་གྱི་གཏན་ཚིགས་ཀྱི་རྟགས་
ཆོས་ཀྱི་འབྲེལ་བའི་ཁོངས་སུ་འདུ་བ་ལ་དགོངས་པའི་ཕྱིར་ཏེ། འདི་ནི་རང་བཞིན་ནང་
འདུས་ཕྱིར། །ཞེས་གསུངས་པ་ལྟར་རོ། །དེ་སྐད་སྨྲ་བར་བྱ་ཡི། འབྲས་རང་མ་
དམིགས་པའི་གཏན་ཚིགས་གསུམ་གྱི་ནང་ཚན་དུ་གྱུར་པའི་རང་བཞིན་གྱི་གཏན་ཚིགས་



33
སྐབས་དང་པོ།
སུ་བཞེད་པ་མ་ཡིན་ཏེ། བསྒྲུབ་བྱ་དགག་པ་སྒྲུབ་བྱེད་ཀྱི་གཏན་ཚིགས་ཡིན་པའི་ཕྱིར་
རོ༑ ༑རྟགས་སྦྱོར་དེའི་ཕྱོགས་ཆོས་རྣམ་པར་མི་རྟོག་པའི་ཡེ་ཤེས་ཤེས་པ་ཡིན་པར་
གྲུབ་སྟེ། ཆོས་ཉིད་ལ་མངོན་སུམ་དུ་དམིགས་པའི་རིག་པ་ཡིན་པའི་ཕྱིར་ཏེ། དེ་ཉིད་
ལས། དམིགས་པ་མངོན་སུམ་མ་ཡིན་ན། དོན་མཐོང་རབ་ཏུ་གྲུབ་མ་ཡིན། ཅེས་
བྱ་བས། གཏན་ཚིགས་མ་གྲུབ་པ་མ་ཡིན་ལ། ཞེས་གསུངས། རྟགས་སྦྱོར་དེའི་ཁྱབ་
པ་འགལ་བ་མ་ཡིན་ཏེ། ཤེས་པ་དེ་རྣམ་པར་མི་རྟོག་པའི་ཡེ་ཤེས་ཀྱི་ཤེས་བྱ་ཡིན་ན་
བདེན་སྟོང་ཡིན་པས་ཁྱབ་པར་སྒྲུབ་པའི་མཐུན་ཕྱོགས་ལ་ཡོད་པའི་ཕྱིར་ཏེ། དེ་ཉིད་
ལས། མཐུན་པའི་ཕྱོགས་ལ་ཡོད་པས་འགལ་བ་མ་ཡིན་ནོ། །ཞེས་གསུངས། རྟགས་
སྦྱོར་དེའི་ཁྱབ་པ་མ་ངེས་པ་མ་ཡིན་ཏེ། བདེན་གྲུབ་ཀྱི་ཤེས་བྱ་ཡོད་པ། གཞི་མེད་
འགྲོ་མེད་སྐྱེ་མེད་དང་། །ཞེས་སོགས་ཀྱི་སྐབས་སུ་འགོག་པར་འགྱུར་བའི་ཕྱིར་ཏེ། དེ་
ཉིད་ལས། ཆོས་ཐམས་ཅད་ཀྱི་རང་བཞིན་དེ་ཁོ་ན་ཉིད་དུ་ཡོད་པ་ནི་ཕྱིས་འགོག་པར་
འགྱུར་བའི་ཕྱིར་མ་ངེས་པ་ཉིད་ཀྱང་མ་ཡིན་ནོ། །ཞེས་གསུངས། གསུམ་པ་དེ་ལ་
སེམས་ཙམ་པའི་ཀླན་ཀ་སྤང་བ་ནི། སེམས་ཙམ་པ་ན་རེ། ཆོས་ཐམས་ཅད་བདེན་
སྟོང་ཆོས་ཅན། བདེན་སྟོང་ཡིན་པར་ཐལ། རྣམ་ཤེས་ཀྱི་དམིགས་པ་ཡིན་པའི་ཕྱིར།
དཔེར་ན་ཟླ་གཉིས་བཞིན། འདོད་ན། དངོས་པོ་བདེན་གྲུབ་ཡིན་པར་ཐལ། ཆོས་
ཐམས་ཅད་བདེན་སྟོང་བདེན་པས་སྟོང་པའི་ཕྱིར། འདོད་ན་ཁས་བླངས་ཞེས་ཟེར་དེ་
ཉིད་ལས། གང་དམིགས་པ་དེ་ནི་མེད་པ་མ་ཡིན་ནམ། དཔེར་ན་ཟླ་བ་གཉིས་ལ་སོགས་
པ་བཞིན་ནོ། །ཆོས་ཐམས་ཅད་ཀྱི་ངོ་བོ་ཉིད་སྟོང་པ་ཉིད་འདི་ཡང་དམིགས་པ་ཡིན་
པས་མེད་པར་འགྱུར་ལ་དེས་ན་ཆོས་ཐམས་ཅད་ཡོད་པ་ཉིད་དུ་འགྱུར་རོ། །ཞེས་གསུངས།



34 །
ཕར་ཕྱིན་སྤྱི་དོན།
ཐལ་འགྱུར་ཕྱི་མ་ལ་མ་ཁྱབ་སྟེ། བདེན་གྲུབ་དེ་བདེན་སྟོང་གི་ཁྱབ་བྱེད་དང་བདག་
གཅིག་པའི་ཆ་གང་ཡང་མ་ཡིན་པའི་ཕྱིར། དཔེར་ན་གསོད་བྱེད་མཆོད་སྦྱིན་དེ་ཉིད་
བསད་བྱ་ལྷས་བྱིན་བསད་པའི་ཆ་མ་ཡིན་པས། མཆོད་སྦྱིན་བསད་པས་ལྷས་བྱིན་སླར་
མི་འབྱུང་བ་བཞིན་ཏེ། དེ་ཉིད་ལས། ཉེས་པ་འདི་ནི་མེད་དེ་གང་གི་ཕྱིར་དངོས་པོ་
མེད་པ། སྐུར་པ་འདེབས་པའི་མཐའ་ལྷས་བྱིན་ལྟ་བུར་གྱུར་པ་དེ་གསོད་པར་བྱེད་པ་
རང་གི་ངོ་བོར་སྒྲོ་འདོགས་པའི་མཐའ་མཆོད་སྦྱིན་དང་འདྲ་སྟེ། སྟོང་པ་ཉིད་ཀྱི་བསད་
པ་ན་སླར་འབྱུང་བ་མ་ཡིན་པའི་ཕྱིར་རོ། །ཞེས་གསུངས། གཞན་ཡང་དོན་དམ་བདེན་
པ་ཡིན་ན། དོན་དམ་པར་གྲུབ་དགོས་ཀྱི་ཐ་སྙད་དུ་ཡོད་པ་འགལ་ལོ་ཞེས་ཉེས་པ་བརྗོད་
མི་རིགས་པར་ཐལ། མཉམ་བཞག་གི་དམིགས་པ་དོན་དམ་པར་གྲུབ་པ་མི་རིགས་པའི་
ཕྱིར་ཏེ། དེ་ཐ་སྙད་པའི་མངོན་སུམ་ཚད་མས་གྲུབ་པའི་རྫུན་པ་སྒྱུ་མ་ལྟ་བུ་ལ་བརྟེན་
པ་ཡིན་པའི་ཕྱིར་དང་། བདེན་གྲུབ་རྫུན་པའི་བདག་ཉིད་དུ་བརྟེན་པ་འགལ་བའི་ཕྱིར་
ཏེ༑ དེ་ཉིད་ལས། གཞན་ཡང་དམིགས་པ་ནི་དེ་ཁོ་ན་ཉིད་དུ་མི་འགྲུབ་པའི་ཀུན་རྫོབ་
ཏུ་ཡུལ་གནས་པ་ཉམས་སུ་མྱོང་བའི་མཐར་ཐུག་པ་ཡིན་པས་འགལ་བ་ཡིན་ནོ། །ཞེས་
བྱ་བ་དེ་ལྟ་བུ་ལ་སོགས་པའི་ཉེས་པ་བརྗོད་པར་མི་བྱའོ། །ཞེས་གསུངས། བཞི་པ་སེམས་
ཙམ་པའི་ལུགས་དགག་པ་ནི། སྟོང་ཉིད་བདེན་གྲུབ་འཕགས་པའི་མཉམ་གཞག་ཡེ་ཤེས་
ཀྱི་དམིགས་པ་ཡིན་ན་རྣམ་པར་མི་རྟོག་པའི་ཡེ་ཤེས་དང་གཟུང་འཛིན་རྫས་ཐ་དད་ཀྱིས་
སྟོང་པ་ཆོས་ཅན། རྫས་སུ་གྲུབ་པར་ཐལ། བདེན་པར་གྲུབ་པའི་ཕྱིར། འདོད་ན།
རྫས་གཅིག་དང་རྫས་ཐ་དད་གང་རུང་དུ་ཐལ། འདོད་པའི་ཕྱིར། འདོད་ན་རྫས་ཐ་
དད་ཡིན་ནམ་རྫས་གཅིག་ཡིན། དང་པོ་ལྟར་ན། གཞན་དབང་དང་གཟུང་འཛིན་



35
སྐབས་དང་པོ།
རྫས་ཐ་དད་ཀྱིས་སྟོང་པ་རྫས་ཐ་དད་ཡིན་པར་ཐལ། དམ་བཅའ་དེའི་ཕྱིར། འདོད་
ན༑ རྣམ་པར་མི་རྟོག་པའི་ཡེ་ཤེས་དེ་གཞན་དབང་དང་འབྲེལ་བ་མེད་པའི་སྟོང་ཉིད་
ཡན་འགར་བའི་སྤྱོད་ཡུལ་ཅན་དུ་ཐལ། འདོད་པའི་ཕྱིར། འདོད་ན། རྣམ་པར་མི་
རྟོག་པའི་ཡེ་ཤེས་ཀྱིས་གཞན་དབང་ལ་ཕྱིན་ཅི་ལོག་གི་སྒྲོ་འདོགས་མི་གཅོད་པར་ཐལ།
འདོད་པའི་ཕྱིར། གཉིས་པ་ལྟར་ན། གཟུང་འཛིན་རྫས་གཞན་གྱི་སྟོང་པ་འདུས་བྱས་
སུ་ཐལ། དམ་བཅའ་དེའི་ཕྱིར། དེ་ཉིད་ལས་སྟོང་པ་ཉིད་ལ་དམིགས་པའི་ཕྱོགས་ལ་
ནི་ཡེ་ཤེས་སྟོང་པའི་སྤྱོད་ཡུལ་ཅན་དང་སྟོང་པ་ཉིད་འདུས་བྱས་སུ་ཐལ་བར་འགྱུར་ཏེ།
གོ་རིམས་བཞིན་དུ་ཡེ་ཤེས་དང་དེའི་སྟོང་ཉིད་དག་དངོས་པོ་དང་དངོས་པོ་མེད་པ་ཉིད་
ཀྱིས་ཕན་ཚུན་ཐ་དད་པ་དང་ཐ་དད་པ་མ་ཡིན་པར་རྣམ་པར་རྟོག་པའི་ཕྱིར། ཞེས་
གསུངས། ལྔ་པ་ཡེ་ཤེས་ཀྱི་དབྱེ་བ་གཞན་མ་སྨོས་པའི་རྒྱུ་མཚན་ཡོད་དེ། འདིར་སྟོང་
ཉིད་ལ་དངོས་སུ་དམིགས་པའི་ཡེ་ཤེས་ཀྱི་ཚོགས་ཀྱི་སྤྱི་གྲངས་ཙམ་ཞིག་བསྟན་པར་འདོད་
པ་ཡིན་གྱི་མེ་ལོང་ལྟ་བུའི་ཡེ་ཤེས་ལ་སོགས་པའི་ཡེ་ཤེས་གསལ་བའི་དབྱེ་བ་མཐའ་ཡས་
པས། འདིར་བསྟན་ན་མངོན་པར་རྟོགས་པའི་སྐབས་དོན་ངེས་པའི་གེགས་སུ་འགྱུར་
བའི་ཕྱིར་ཏེ། དེ་ཉིད་ལས། མེ་ལོང་ལྟ་བུའི་ཡེ་ཤེས་ལ་སོགས་པའི་དབྱེ་བས་ནི་བརྗོད་
པར་བྱ་བ་མང་དུ་ཡོད་དེ། ཡེ་ཤེས་ཀྱི་ཚོགས་རྣམ་པར་དག་པ་ནི་ཕྱོགས་ཙམ་དུ་ཟད་
དོ༑ ༑རབ་ཏུ་དབྱེ་བ་ནི་ཞར་ལ་བརྗོད་པ་ཡིན་གྱི། དེ་ལྟ་ཁོ་ནར་ཡེ་ཤེས་ཀྱི་ཚོགས་
མ་ལུས་པར་སྟོན་པ་ནི་མ་ཡིན་ཏེ། མངོན་པར་རྟོགས་པའི་གོ་རིམས་ལྷག་མ་སྟོན་པའི་
ཕྱིར་རོ། །ཞེས་གསུངས།
གསུམ་པ་སའི་ཚོགས་སྒྲུབ་བཤད་པ་ལ། མདོ་འཕྲོས་ཀྱི་དབང་དུ་བྱས་ན་གོང་



36
ཕར་ཕྱིན་སྤྱི་དོན།
དུ་བརྗོད་ཟིན་པ་ལྟར་ཚོགས་སྒྲུབ་ཕྱི་མ་བདུན་ཀ་འཇུག་སྒྲུབ་ལས་འཕྲོས་པ་ཡིན་པས།
སའི་ཚོགས་ཀྱང་དེ་ལས་འཕྲོས་པ་ཡིན་ཏེ། འཇུག་སྒྲུབ་ཀྱི་མདོར་དྲི་བ་ལྔ་བྱས་པའི་
དྲི་བ་གཉིས་པ་ཇི་ཙམ་གྱིས་ན་བྱང་ཆེན་ཐེག་པ་ཆེན་པོ་ལ་ཞུགས་པར་ཡང་དག་པར་
རིག་པར་བགྱི་བ་ལགས། ཞེས་ཞུས་པའི་ལན་དུ་སའི་ཚོགས་སྒྲུབ་གསུངས་པའི་ཕྱིར།
མདོ་ནི། ཇི་ལྟར་ན་བྱང་ཆེན་ཐེག་པ་ཆེན་པོ་ལ་ཡང་དག་པར་ཞུགས་པ་ཡིན་ཟེར་བ་
ནི༑ རབ་འབྱོར་འདི་ལ་བྱང་ཆེན་ཕ་རོལ་ཏུ་ཕྱིན་པ་དྲུག་པོ་དག་ལ་སྤྱོད་པས་ས་ནས་
སར་འཕར་ཏེ། ཞེས་གསུངས། དེའི་དགོངས་པ་བསྟན་བཅོས་སུ་འགྲེལ་བ་ལ། ཡོངས་
སུ་སྦྱོང་བ་རྣམ་བཅུ་ཡི། ཞེས་སོགས་འབྱུང་བ་ཡིན་ཏེ། ཉི་ཁྲི་སྣང་བར། གང་གི་
ཕྱིར་དྲི་བ་གཉིས་པའི་དབང་དུ་མཛད་ནས། རབ་འབྱོར་གང་ཡང་ཁྱོད་ཇི་སྐད་དུ་ཇི་
ལྟར་ན་བྱང་ཆུབ་སེམས་དཔའ་ཐེག་པ་ཆེན་པོ་ལ་ཡང་དག་པར་ཞུགས་པ་ཡིན་ཞེས་བྱ་
བ་ནས་བརྩམས་ཏེ། ཕ་རོལ་ཏུ་ཕྱིན་པ་དྲུག་པོ་དག་ལ་སྤྱོད་པས་ས་ནས་སར་ཇི་ལྟར་
འཕར་ཞེ་ན། འདི་ལྟ་སྟེ་ཆོས་ཐམས་ཅད་འཕོ་བ་མེད་པའོ། །ཅེས་དང་། སློབ་དཔོན་
གྱིས་འགྲེལ་ཆེན་དུའང་འདི་དང་མཐུན་པར་གསུངས་པའི་ཕྱིར། འོ་ན་ཚོགས་སྒྲུབ་
བཅུ་བདུན་གྱི་ནང་ནས་ས་དང་། གཉེན་པོའི་ཚོགས་སྒྲུབ་བྱེ་བྲག་ཏུ་འཆད་པའི་རྒྱུ་མཚན་
ཅི་ཡིན་ཞེ་ན། དེའི་རྒྱུ་མཚན་ཡོད་དེ། དེ་རྣམས་ཀྱི་ནང་ནས་དེ་གཉིས་རྟོགས་དཀའ་
བ་ལ་དགོངས་ཏེ་ཟུར་དུ་རྒྱས་པར་བཤད་པའི་ཕྱིར། །
སྐབས་འདིར་སའི་མཐའ་དཔྱད་པ་ལ་ལྔ་ཡོད་དེ། སའི་ངོ་བོ། དབྱེ་བ། ཁྱད་
ཆོས། འཕོ་ཚུལ། ངེས་ཚིག་བཤད་པ་རྣམས་སུ་ཡོད་པའི་ཕྱིར། དང་པོ་ལ་གཉིས་ཏེ།
སྤྱིའི་ངོ་བོ་དང༌། སོ་སོའི་ངོ་བོ་གཉིས་སུ་ཡོད་པའི་ཕྱིར། དང་པོ་ཡོད་དེ། སྟོང་ཉིད་



37
སྐབས་དང་པོ།
མངོན་སུམ་དུ་རྟོགས་པའི་ཤེས་རབ་དང་། སྙིང་རྗེ་ཆེན་པོས་ཟིན་པའི་བྱང་འཕགས་
ཀྱི་མཁྱེན་པ་དེ་བྱང་སེམས་འཕགས་པའི་སའི་ངོ་བོར་འཇོག་པའི་ཕྱིར་ཏེ། འཇུག་འགྲེལ་
ལས། བྱང་ཆུབ་སེམས་དཔའ་རྣམས་ཀྱི་ཟག་པ་མེད་པའི་ཡེ་ཤེས་སྙིང་རྗེ་ལ་སོགས་
པས་ཟིན་པ་ནི་ཆར་རྣམ་པར་ཕྱེ་བ་ན་ས་ཞེས་བྱ་བའི་མིང་ཐོབ་སྟེ། ཡོན་ཏན་གྱི་རྟེན་
དུ་གྱུར་པའི་ཕྱིར་རོ། །ཞེས་གསུངས། ས་བཅུའི་མཉམ་གཞག་ཡེ་ཤེས་རྣམས་ཀྱིས་
ཆོས་ཉིད་རང་བཞིན་རྣམ་དག་མཐོང་ཚུལ་ལ་ཁྱད་པར་མེད་དེ། མདོ་ལས། ཇི་ལྟར་
བར་སྣང་བྱ་རྗེས་མཁས་རྣམས་ཀྱིས། །བརྗོད་པར་ནུས་མ་ཡིན་ཞིང་མི་མཐོང་ལྟར།།
དེ་བཞིན་རྒྱལ་བའི་སྲས་ཀྱི་ས་ཀུན་ཡང་། །བརྗོད་མི་ནུས་ན་མཉན་པར་ག་ལ་ནུས། །ཞེས་
གསུངས། དེ་ལྟར་ནའང་རང་བཞིན་རྣམ་དག་གི་སྟེང་དུ་གློ་བུར་དྲི་བྲལ་གྱི་ཆ་སྔར་
མ་མཐོང་བ་གསར་དུ་མཐོང་བ་རྒྱ་ཆེ་ཆུང་གི་ཁྱད་པར་ས་བཅུ་པའི་བར་དུ་ཡོད་དེ། མདོ་
ལས། སྤྲིན་མཐོང་མཁའ་ལ་ཉིན་བཞིན་འདིར་ཁྱོད་བློ་གྲོས་ཕྱོགས་གཅིག་ཅན། །བློ་
མིག་དག་པའི་འཕགས་མཆོག་གིས་ཀྱང་རྣམ་པ་ཐམས་ཅད་མཐོང་མ་ལགས། །བཅོམ་
ལྡན་འདས་ཁྱོད་ཆོས་སྐུ་གང་དག་བློ་གྲོས་མཐའ་ཡས་པས། །ཤེས་བྱ་མཐའ་མེད་མཁའ་
དབྱིངས་ཁྱབ་པ་དེ་རྣམས་ན་བུན་བཞིན་དུ་མཐོང་། །ཅེས་གསུངས། ལུང་དོན་འཆད་
ཚུལ་འདི་རང་རྒྱུད་པའི་སྐབས་འདིར་ཁས་མི་བླངས་ཏེ། རྣམ་བཤད་དུ། ས་བཅུའི་
མཉམ་གཞག་ལ་ཆོས་ཉིད་མཐོང་བ་ལ་ཁྱད་པར་མེད་ཀྱང་ཆོས་སྐུ་མཐོང་བ་ལ་ཁྱད་
པར་ཡོད་ཅེས་པ། འགོག་བདེན་དོན་དམ་བདེན་པར་བཞེད་པའི་ཐལ་འགྱུར་བའི་ལུགས་
ལ་སྦྱར་བའི་ཕྱིར། །
གཉིས་པ་སོ་སོའི་ངོ་བོ་ཡོད་དེ། ས་བཅུ་པོ་འདི་དག་ཡུལ་རྟོགས་ཚུལ་དང་ཡོན་



38
ཕར་ཕྱིན་སྤྱི་དོན།
ཏན་ཐོབ་ཚུལ་མི་འདྲ་བའི་སྒོ་ནས་བཞག་པའི་ཕྱིར། གཉིས་པ་དབྱེ་བ་ཡོད་དེ། སྤང་
བྱ་སེལ་བ་དང་ཡོན་ཏན་སྒྲུབ་པའི་ནུས་པ་སྔ་མ་སྔ་མ་ལས་ཕྱི་མ་ཕྱི་མ་ཁྱད་ཞུགས་པའི་
དབྱེ་བས་ཕྱེ་བ་ལ་ས་བཅུར་ཡོད་ཅིང་། བཅུ་པོ་དེར་གྲངས་ངེས་པའང་ཡིན་པའི་ཕྱིར།
གྲངས་ངེས་པ་ཡིན་ཏེ། ཡོངས་སྦྱོངས་མི་འདྲ་བའི་སྒོ་ནས་དེར་ངེས་པའི་ཕྱིར་ཏེ། འགྲེལ་
ཆེན་ལས། མཐོང་བ་དང་སྒོམ་པའི་ལམ་ཡོངས་སུ་སྦྱོང་བའི་ཆོས་ཀྱི་དབྱེ་བས་རབ་
ཏུ་དགའ་བ་ལ་སོགས་པའི་ས་བཅུར་རྣམ་པར་བཞག་གོ །ཞེས་གསུངས། ས་བཅུར་
ཕྱེ་བ་ལ་དགོས་པའང་ཡོད་དེ། ཐེག་ཆེན་ལ་ས་བཅུའི་རྣམ་བཞག་མི་འདོད་པ་རྣམས་
ཀྱི་ལོག་རྟོག་དགག་པར་བྱ་བའི་ཆེད་དུ་ཐེག་དམན་རང་ལ་གྲགས་པའི་དམན་པ་ས་བརྒྱད་
ཡོད་པ་དཔེར་བཀོད་ནས། ཐེག་ཆེན་ལ་ས་བཅུའི་དབྱེ་བ་མཛད་པའི་ཕྱིར་ཏེ། རིན་
ཆེན་འཕྲེང་བར། ཇི་ལྟར་ཉན་ཐོས་ཐེག་པ་ལ། །དམན་པ་ས་ནི་བརྒྱད་བཤད་པ། །དེ་
བཞིན་ཐེག་པ་ཆེན་པོ་ལ། །བྱང་ཆུབ་སེམས་དཔའི་ས་བཅུའོ། །ཞེས་གསུངས། དམན་
པ་ས་བརྒྱད་ཡོད་དེ། རིགས་ཀྱི་ས། བརྒྱད་པའི་ས། མཐོང་བའི་ས། སྲབས་པའི་ས།
འདོད་ཆགས་དང་བྲལ་བའི་ས། བྱས་པ་རྟོགས་པའི་ས༑ ཉན་ཐོས་ཀྱི་ས། རང་སངས་
རྒྱས་ཀྱི་ས་རྣམས་ཡིན་པའི་ཕྱིར། དེ་རྣམས་ཀྱི་ངོས་འཛིན་ཡོད་དེ། ཞི་བ་བགྲོད་པ་
གཅིག་པུ་བའི་ཉན་ཐོས་ཀྱི་སྦྱོར་ལམ་སོགས་བརྒྱད་པོ་དེ་ཡིན་པའི་ཕྱིར།།
གསུམ་པ་སའི་ཁྱད་ཆོས་ལ་གཉིས་ཡོད་དེ། སྤང་བྱ་སྤོང་བའི་ཁྱད་པར་དང་།
ཡོན་ཏན་ལྷག་པའི་ཁྱད་པར་དང་གཉིས་སུ་ཡོད་པའི་ཕྱིར། དང་པོ་ཡོད་དེ། ས་དང་
པོར་ཉོན་སྒྲིབ་ཀུན་བརྟགས་བརྒྱ་དང་བཅུ་གཉིས། ཤེས་སྒྲིབ་ཀུན་བརྟགས་བརྒྱ་དང་
བརྒྱད་ཀྱི་ས་བོན་སྤོང་ཞིང་སྒོམ་ལམ་གྱིས་བསྡུས་པའི་ས་དང་པོ་ནས་བཅུ་པའི་བར་དུ་



སྐབས་དང་པོ།
ཉོན་སྒྲིབ་ལྷན་སྐྱེས་བཅུ་དྲུག་དང་། ཤེས་སྒྲིབ་ལྷན་སྐྱེས་བརྒྱ་དང་བརྒྱད་ཀྱི་ས་བོན་
སྤོང་བའི་ཕྱིར། ཉོན་སྒྲིབ་ཀུན་བརྟགས་བརྒྱ་དང་བཅུ་གཉིས་ཡོད་དེ། འདོད་པའི་
སས་བསྡུས་པའི་བདེན་པ་བཞི་ལ་དམིགས་པའི་ལྟ་བ་དང་ལྟ་མིན་ལྔ་ལྔ་སྟེ་བཞི་བཅུ་དང་།
གཟུགས་གཟུགས་མེད་ཀྱི་སས་བསྡུས་ཀྱི་བདེན་པ་བཞི་ལ་དམིགས་པའི་འདོད་ཆགས་
སོགས་བཅུའི་ནང་ནས་ཁོང་ཁྲོ་བཞི་བཞི་བཏོན་ནས་སུམ་ཅུ་རྩ་དྲུག་རྩ་དྲུག་སྟེ་དོན་གཉིས་
ཡོད་པའི་ཕྱིར། འགྲེལ་ཆེན་ལས། འདིར་ཡང་འདོད་ཆགས་དང་། ཁོང་ཁྲོ་བ་དང་།
ང་རྒྱལ་དང་། མ་རིག་པ་དང་། ཐེ་ཚོམ་དང་། འཇིག་ཚོགས་ལ་ལྟ་བ་དང་། མཐར་
འཛིན་པར་ལྟ་བ་དང་། ལོག་པར་ལྟ་བ་དང་། ལྟ་བ་མཆོག་ཏུ་འཛིན་པ་དང་། ཚུལ་
ཁྲིམས་དང་བརྟུལ་ཞུགས་མཆོག་ཏུ་འཛིན་པ་རྣམས་འདོད་པའི་ཁམས་ན་བདེན་པ་བཞིའི་
དབྱེ་བས་བཞི་བཅུར་འགྱུར་རོ། །དེ་བཞིན་དུ་གཟུགས་དང་གཟུགས་མེད་པའི་ཁམས་
སུ་ནི་དེ་དག་ཉིད་ལས་བདེན་པ་བཞི་མཐོང་བས་སྤང་བར་བྱ་བ་ཁོང་ཁྲོ་བརྒྱད་བཏོན་
ནས་བདུན་ཅུ་རྩ་གཉིས་སོ། །སྤྱིར་བསྡོམས་ན་མཐོང་བས་སྤང་བར་བྱ་བའི་ཉོན་མོངས་
པ་བརྒྱ་རྩ་བཅུ་གཉིས་སྤོང་སྟེ། ཞེས་གསུངས། ཤེས་སྒྲིབ་ཀུན་བརྟགས་བརྒྱ་དང་བརྒྱད་
ཡོད་དེ། འདོད་པའི་སས་བསྡུས་ཀྱི་ཤེས་སྒྲིབ་ཀུན་བརྟགས་སོ་དྲུག གཟུགས་ཀྱི་སས་
བསྡུས་ཀྱི་ཤེས་སྒྲིབ་ཀུན་བརྟགས་སོ་དྲུག གཟུགས་མེད་ཀྱི་སས་བསྡུས་ཀྱི་ཤེས་སྒྲིབ་
ཀུན་བརྟགས་སོ་དྲུག་རྣམས་སུ་ཡོད་པའི་ཕྱིར། དང་པོ་གྲུབ་སྟེ། འདོད་པའི་སས་བསྡུས་
ཀྱི་མཐོང་སྤངས་སུ་གྱུར་པའི་ཤེས་སྒྲིབ་འཇུག་པ་གཟུང་རྟོག་དགུ། ལྡོག་པ་གཟུང་རྟོག་
དགུ། རྫས་འཛིན་རྟོག་པ་དགུ། བཏགས་འཛིན་རྟོག་པ་དགུ་རྣམས་ཡོད་པའི་ཕྱིར།
དེས་གཞན་གཉིས་ལའང་རིགས་འགྲེ། ཉོན་སྒྲིབ་ལྷན་སྐྱེས་བཅུ་དྲུག་ཡོད་དེ། འདོད་



40
ཕར་ཕྱིན་སྤྱི་དོན།
པའི་སས་བསྡུས་ཀྱི་འདོད་ཆགས་ཞེ་སྡང་ང་རྒྱལ་ཉོན་མོངས་ཅན་གྱི་མ་རིག་པ་འཇིག་
ལྟ་མཐར་འཛིན་ཏེ་དྲུག་དང་། ཁམས་གོང་མ་གཉིས་ཀྱི་སས་བསྡུས་ཀྱི་ཞེ་སྡང་བཏོན་
ནས་གཞན་ལྔ་ལྔ་སྟེ་བཅུ་དྲུག་ཏུ་ཡོད་པའི་ཕྱིར་ཏེ། འགྲེལ་ཆེན་ལས། བདེན་པ་རྣམས་
ཀྱི་མངོན་པར་རྟོགས་པ་ནི་གཅིག་པའི་ཕྱིར་རོ། །དེ་བས་ན་ས་དང་པོའི་སྐད་ཅིག་མ་
དང་པོ་ནི་མཐོང་བའི་ལམ་ཡིན་ནོ། །དེ་ལས་གཞན་པ་སྐད་ཅིག་མ་གཉིས་པ་ལ་སོགས་
པ་ནས། རྡོ་རྗེ་ལྟ་བུར་བརྗོད་པའི་བར་ཆད་མེད་པའི་ལམ་གང་ལས་དེ་མ་ཐག་ཏུ་སངས་
རྒྱས་ཀྱི་ས་ཀུན་ཏུ་འོད་ཐོབ་པའི་བར་འདི་དག་ཐམས་ཅད་ནི་མཆོག་གི་དོན་ལ་སོགས་
པས་ཆོས་ཀྱི་དབྱིངས་སོ་སོར་རྟོགས་པའི་ཕྱིར་སྒོམ་པའི་ལམ་ཡིན་པར་བཤད་དོ། །དེ་
ལ་ཡང་ཉོན་མོངས་པ་བཅུ་དྲུག་ཅི་རིགས་པར་རིམ་གྱིས་སྤོང་ངོ་། །འདི་ལྟ་སྟེ་འདོད་
ཆགས་དང་ཞེ་སྡང་དང་ང་རྒྱལ་དང་མ་རིག་པ་དང་། འཇིག་ཚོགས་ལ་ལྟ་བ་དང་མཐར་
འཛིན་པར་ལྟ་བ་སྟེ། འདོད་པ་ན་སྤྱོད་པ་དྲུག་གོ །དེ་དག་ཉིད་ལས་ཞེ་སྡང་བཏོན་
ནས་གཟུགས་དང་གཟུགས་མེད་པ་ན་སྤྱོད་པ་བཅུ་ཡིན་ནོ། །ཞེས་གསུངས། །
གཉིས་པ་ཡོན་ཏན་ལྷག་པའི་ཁྱད་པར་དྲུག་ཡོད་དེ། རྟེན་གྱི་དབང་དུ་བྱས་པའི་
ཡོན་ཏན་ལྷག་པའི་ཁྱད་པར། ཕར་ཕྱིན་ལྷག་པའི་ཁྱད་པར། རྣམ་སྨིན་གྱི་སྐྱེ་བ་འཛིན་
ཚུལ་གྱི་ཁྱད་པར། བསླབ་གསུམ་འབྲས་བུ་དང་བཅས་པ་ལྷག་ཚུལ་གྱི་ཁྱད་པར། རྗེས་
ཐོབ་ཏུ་ངེས་ཤེས་འདྲེན་ཚུལ་ལྷག་པའི་ཁྱད་པར། ས་ཐོབ་པའི་རྟགས་ཀྱི་ཁྱད་པར་རྣམས་
སུ་ཡོད་པའི་ཕྱིར། དང་པོ་ཡོད་དེ། ས་དང་པོ་བས་ཡོན་ཏན་བརྒྱ་ཕྲག་བཅུ་གཉིས་
ཐོབ་པ་དང་། གཉིས་པ་བས་ཡོན་ཏན་སྟོང་ཕྲག་བཅུ་གཉིས་དང་། གསུམ་པ་བས་
ཡོན་ཏན་འབུམ་ཕྲག་བཅུ་གཉིས་དང་། བཞི་པ་བས་ཡོན་ཏན་བྱེ་བ་བརྒྱ་ཕྲག་བཅུ་གཉིས་



སྐབས་དང་པོ།
དང་། ལྔ་པ་བས་ཡོན་ཏན་བྱེ་བ་སྟོང་ཕྲག་བཅུ་གཉིས་དང་། དྲུག་པ་བས་ཡོན་ཏན་
བྱེ་བ་འབུམ་ཕྲག་བཅུ་གཉིས་དང་། བདུན་པ་བས་ཡོན་ཏན་བྱེ་བ་ཁྲག་ཁྲིག་འབུམ་ཕྲག་
བཅུ་གཉིས་དང་། བརྒྱད་པ་བས་སྟོང་གསུམ་གྱི་འཇིག་རྟེན་གྱི་ཁམས་ཀྱི་རྡུལ་ཕྲ་རབ་
ཀྱི་གྲངས་དང་མཉམ་པ་དང་། དགུ་པ་བས་སྟོང་གསུམ་གྱི་འཇིག་རྟེན་གྱི་ཁམས་གྲངས་
མེད་པ་འབུམ་ཕྲག་བཅུའི་རྡུལ་གྱི་གྲངས་དང་མཉམ་པ་དང་། བཅུ་པ་བས་སངས་རྒྱས་
ཀྱི་ཞིང་བརྗོད་དུ་མེད་པའི་ཡང་བརྗོད་དུ་མེད་པའི་རྡུལ་ཕྲ་རབ་ཀྱི་གྲངས་དང་མཉམ་
པའི་ཡོན་ཏན་ཐོབ་པར་དབུ་མ་འཇུག་པ་ལས་གསུངས་པའི་ཕྱིར་ཏེ། དེ་ཉིད་ལས། བློ་
ལྡན་རབ་ཏུ་དགའ་བར་གནས་པས་ཡོན་ཏན་དེ་དག་ནི། །ཐོབ་པར་གྱུར་ནས་དེ་བཞིན་
ཁོ་ནར་དྲི་མ་མེད་གནས་པས། །དེ་དག་སྟོང་ནི་ཡང་དག་འཐོབ་པར་འགྱུར་ཏེ་ས་ལྔ་
པོ༑ ༑འདི་དག་རྣམས་ལ་བྱང་ཆུབ་སེམས་དཔའ་ཡིས་ནི་འབུམ་ཕྲག་དང་། །བྱེ་བ་
ཕྲག་བརྒྱ་འཐོབ་ཅིང་དེ་ཡིས་བྱེ་བ་སྟོང་འགྱུར་འཐོབ། །ཞེས་གསུངས། གཉིས་པ་
ཕར་ཕྱིན་ལྷག་པའི་ཁྱད་པར་ཡོད་དེ། ས་བཅུར་རིམ་པ་བཞིན་དུ་ཕར་ཕྱིན་བཅུའི་ཉམས་
ལེན་ཆེས་ལྷག་པ་ཐོབ་པ་ཁྱད་པར་ཅན་དང་། ཕར་ཕྱིན་བཅུ་ཀའི་ཉམས་ལེན་ཡོད་པ་
ལ་ཁྱད་པར་མེད་པ་ཞེས་བྱ་བ་ཡིན་ཏེ། དབུས་མཐའ་ལས། ཁྱད་པར་ཅན་དང་ཁྱད་
མེད་ནི། །ས་བཅུ་དག་ཏུ་ཤེས་པར་བྱ། །ཞེས་གསུངས། གསུམ་པ་རྣམ་སྨིན་གྱི་སྐྱེ་
བ་འཛིན་ཚུལ་གྱི་ཁྱད་པར་ཡོད་དེ། ས་བཅུ་ལ་གནས་པའི་བྱང་སེམས་རྣམས་རིམ་
པ་བཞིན་དུ་འཛམ་བུ་གླིང་ལ་དབང་བ་དང་། གླིང་བཞི་དང་། སུམ་ཅུ་རྩ་གསུམ་དང་།
འཐབ་བྲལ་དང་། དགའ་ལྡན་དང་། འཕྲུལ་དགའ་དང་། གཞན་འཕྲུལ་དབང་བྱེད་
ཀྱི་བདག་པོ་དང་། སྟོང་སྤྱི་ཕུད་དང་། སྟོང་གཉིས་པ་བར་མ་དང་། སྟོང་གསུམ་གྱི་



42
ཕར་ཕྱིན་སྤྱི་དོན། 42
སྟོང་ཆེན་པོའི་འཇིག་རྟེན་གྱི་ཁམས་ལ་དབང་བའི་རྒྱལ་པོར་སྐྱེ་བ་འཛིན་པར་བྱེད་པའི་
ཕྱིར། བཞི་པ་བསླབ་གསུམ་འབྲས་བུ་དང་བཅས་པ་ཐོབ་པའི་ཁྱད་པར་ཡོད་དེ། ས་
དང་པོར་ཆོས་ཉིད་མངོན་སུམ་དུ་རྟོགས་པའི་སྒོ་ནས་བསླབ་པ་གསུམ་ལ་སྤྱོད་པའི་རྟེན་
གྱི་ཡོན་ཏན་ཐོབ། གཉིས་པར་ལྷག་པ་ཚུལ་ཁྲིམས་ཀྱི་བསླབ་པ་དང་། གསུམ་པར་
ལྷག་པ་སེམས་ཀྱི་བསླབ་པ་ཐོབ་པ་དང་། བཞི་པ་དང་ལྔ་པ་དང་དྲུག་པ་རྣམས་སུ་ཤེས་
རབ་ཀྱི་བསླབ་པ་ཐོབ་ཅིང་། ས་ལྷག་མ་བཞིའི་ཡོན་ཏན་ཀྱང་བསླབ་པ་གསུམ་གྱི་ནང་
དུ་འདུ་བའི་ཁྱད་པར་ཐོབ་པའི་ཕྱིར། ལྔ་པ་རྗེས་ཐོབ་ཏུ་ངེས་ཤེས་འདྲེན་ཚུལ་ལྷག་པའི་
ཁྱད་པར་དང་ལྡན་ཏེ། ས་བཅུར་ཆོས་ཉིད་མངོན་སུམ་དུ་རྟོགས་པའི་མཉམ་བཞག་
ལས་ལངས་པའི་རྗེས་ཐོབ་ཏུ་རྟེན་འབྲེལ་བདེན་སྟོང་སྒྱུ་མ་ལྟ་བུར་འཆར་བ་ལ་ངེས་ཤེས་
འདྲེན་ཚུལ་མི་འདྲ་བ་བཅུ་ཐོབ་པའི་ཕྱིར། དྲུག་པ་ས་བཅུ་ཐོབ་པའི་རྟགས་ཀྱི་ཁྱད་པར་
ཡོད་དེ། མདོ་སྡེ་ས་བཅུ་པར་ས་བཅུ་ཐོབ་པའི་རྨི་ལམ་གྱི་རྟགས་མི་འདྲ་བ་བཅུ་ཐོབ་
པར་གསུངས་པ་ལྟར་ཡིན་པའི་ཕྱིར།།
བཞི་པ་སའི་འཕོ་ཚུལ་ཡོད་དེ། ས་བཅུ་པོ་གང་དང་གང་གིས་ཡོངས་སྦྱོངས་
མ་རྫོགས་པ་དེ་སྲིད་དུ་ས་དེ་ཡིན་ལ། ཡོངས་སྦྱོངས་རྫོགས་ནས་ས་གཞན་དུ་འཕོས་
པར་འཇོག་པའི་ཕྱིར་ཏེ། འགྲེལ་ཆེན་ལས། དེ་ལ་ས་གང་གི་ཡོངས་སུ་སྦྱོང་བར་གྱུར་
པ་མ་རྫོགས་པ་དེ་སྲིད་དུ་ས་དེ་ཡིན་ལ། ཡོངས་སུ་རྫོགས་ནས་ནི་ས་གཞན་ཡིན་པར་
རིག་པར་བྱའོ། །ཞེས་གསུངས། འདི་ལ་བརྟེན་ནས་ས་བཅུ་ཀ་ལ་བར་ཆད་མེད་ལམ་
དང་རྣམ་གྲོལ་ལམ་གང་རུང་མ་ཡིན་པའི་མཉམ་བཞག་རེ་རེ་ཁས་བླངས་དགོས་ཏེ། ས་
དེའི་ཡོངས་སྦྱོངས་མ་རྫོགས་པ་དེ་སྲིད་དུ་ས་གཞན་དུ་མ་འཕོས་པར་བཤད། ས་དེའི་



43
སྐབས་དང་པོ།
ཡོངས་སྦྱོངས་རྫོགས་པ་ལ་དེའི་རྗེས་ཐོབ་ཐོབ་དགོས་ཤིང་། ས་འོག་མ་འོག་མ་ནས།
ས་གོང་མ་གོང་མར་འཕོ་བའི་ཚེ་མཉམ་བཞག་ནས་མཉམ་བཞག་ཏུ་འཕོ་བ་ཡིན་པའི་
ཕྱིར་ཏེ། ཐེག་ཆེན་གྱི་སྦྱོར་ལམ་ཆོས་མཆོག་ཆེན་པོ་ནས་ས་དང་པོར་འཕོ་བ་ནས་བརྩམས་
ཏེ་རྒྱུན་མཐའི་བར་ཆད་མེད་ལམ་ནས་རྣམ་མཁྱེན་སྐད་ཅིག་དང་པོར་འཕོ་བའི་བར་
དེ་ལྟར་ཡིན་པའི་ཕྱིར། འོ་ན་ས་དང་པོ་དགུ་ཡོངས་སྦྱོངས་ཀྱི་སྒོ་ནས་བཤད་ནས་བཅུ་
པ་དེའི་སྒོ་ནས་མ་བཤད་པར་མཚན་ཉིད་ཀྱི་སྒོ་ནས་འཆད་པའི་རྒྱུ་མཚན་ཅི་ཡིན་ཞེ་ན།
དེའི་རྒྱུ་མཚན་ཡོད་དེ། ས་བཅུ་པ་དེ་མཚན་ཉིད་ཀྱི་སྒོ་ནས་བསྟན་པས་དེ་ཉིད་རྫོགས་
པར་རྟོགས་ནུས་པ་དང་། དགོས་པ་གཞན་ཡང་ཡོད་པའི་ཕྱིར། ཕྱི་མ་གྲུབ་སྟེ། ས་
བཅུ་པ་དེ་ལ་འདའ་བྱ་ས་དགུའི་ཡོན་ཏན་རྣམས་ཡར་འཕེལ་གྱི་ཚུལ་དུ་ལྡན་པ་དང་།
ས་བཅུ་པའི་གོང་ན་བྱང་ཆུབ་སེམས་དཔའི་ས་གཞན་མེད་པར་རྟོགས་པའི་དགོས་པ་ཡོད་
པའི་ཕྱིར། འདའ་བྱ་ས་དགུ་ཡང་ཡོད་དེ། དམན་པ་ས་བརྒྱད་དང་། བྱང་ཆུབ་སེམས་
དཔའི་ས་དགུ་ལ་ཐེག་ཆེན་གྱི་ས་ཞེས་གཅིག་ཏུ་བྱས་པ་རྣམས་ཡིན་པའི་ཕྱིར།
ལྔ་པ་ངེས་ཚིག་ཡོད་དེ། སའི་སྐད་དོད་ཐུ་མི་ཞེས་པ་ཡི་གེ་བསྣན་པའི་ངེས་
ཚིག་གིས་བཤད་ན་འབྱུང་པོ་དཔག་མེད་འཇིགས་པ་མེད་པར་བྱེད་པས་སམ། ཡོན་
ཏན་དཔག་མེད་གོང་ནས་གོང་དུ་འགྲོ་བས་ན་ས་ཞེས་བརྗོད་པའི་ཕྱིར། རྒྱན་ལས། འབྱུང་
པོ་དཔག་མེད་འཇིགས་མེད་ཕྱིར། །དཔག་ཏུ་མེད་པ་དེ་དག་ལ། །ཕྱིར་ཕྱིར་གོང་དུ་
འགྲོ་ལྡན་ཕྱིར། །དེ་དག་ཉིད་ནི་སར་འདོད་དོ། །ཞེས་གསུངས། དེ་བཞིན་དུ་སོ་སོར་
ཕྱེ་ནས་ས་དང་པོ་རབ་ཏུ་དགའ་བ། གཉིས་པ་དྲི་མ་མེད་པ། གསུམ་པ་འོད་བྱེད་པ།
བཞི་པ་འོད་འཕྲོ་བ། ལྔ་པ་སྦྱངས་དཀའ་བ། དྲུག་པ་མངོན་དུ་གྱུར་པ། བདུན་པ་



44
ཕར་ཕྱིན་སྤྱི་དོན།
རིང་དུ་སོང་བ། བརྒྱད་པ་མི་གཡོ་བ། དགུ་པ་ལེགས་པའི་བློ་གྲོས། བཅུ་པ་ཆོས་ཀྱི་
སྤྲིན་རྣམས་ལ་དེ་ལྟར་བརྗོད་པའི་ངེས་ཚིག་སྦྱར་བར་བྱའོ། །དེ་ཡང་སངས་རྒྱས་ཀྱི་
སར་སྤྱིར་ཚོགས་ཡོད་ཀྱང་སྒྲུབ་པ་ཉམས་ལེན་མེད་པས་ཚོགས་སྒྲུབ་མ་བཤད་ལ། ས་
བཅུའི་རྣམ་གྲོལ་ལམ་རྣམས་སྒྲིབ་པ་ཐག་སྲིང་བའི་གཉེན་པོ་དང་ཚོགས་སྒྲུབ་ཀྱི་གཞི་
མཐུན་ཡིན་ཀྱང་། འདིར་དངོས་སུ་བསྟན་པའི་ཚོགས་སྒྲུབ་ཏུ་མི་བཞག་སྟེ། འདིར་
དངོས་སུ་བསྟན་པའི་ཚོགས་སྒྲུབ་ལ་བར་ཆད་མེད་ལམ་གྱིས་ཁྱབ་པ་འགྲེལ་པ་གཉིས་
ལས་གསུངས་པའི་ཕྱིར་རོ། །
འོ་ན། རྣམ་མཁྱེན་དུ་གདོན་མི་ཟ་བར་ངེས་པར་འབྱུང་བའི་ངེས་འབྱུང་སྒྲུབ་
པ་དེ་འཆད་ཚུལ་ཇི་ལྟར་ཡིན་ཞེ་ན། དེ་ཡང་མདོའི་དབང་དུ་བྱས་ན། ཐེག་པ་ཆེན་
པོའི་མཚན་ཉིད་སྔར་གསུངས་པ་དང་། འཆད་པར་འགྱུར་བ་རྣམས་ལ། ཅིའི་ཕྱིར་
ཐེག་པ་ཆེན་པོ་ཞེས་བྱ་སྙམ་པའི་ཁོང་ན་གནས་པའི་དྲི་བའི་ལན་དུ་ཚེ་དང་ལྡན་པ་རབ་
འབྱོར་གྱིས་བཅོམ་ལྡན་འདས་ལ་འདི་སྐད་ཅེས་གསོལ་ཏོ། །བཅོམ་ལྡན་འདས་ཐེག་
པ་ཆེན་པོ་ཐེག་པ་ཆེན་པོ་ཞེས་བགྱི་བ་འདི་ནི་ལྷ་དང་མི་དང་ལྷ་མ་ཡིན་དང་བཅས་པའི་
འཇིག་རྟེན་ཟིལ་གྱིས་མནན་ཏེ་འབྱུང་བར་འགྱུར་བ་དེའི་སླད་དུ་ཐེག་པ་ཆེན་པོ་ཞེས་
བགྱིའོ། །ཞེས་གསུངས་སོ། །དེའི་དགོངས་པ་བསྟན་བཅོས་སུ་འགྲེལ་བ་ལ། ཆེད་དུ་
བྱ་དང་མཉམ་ཉིད་དང་། །ཞེས་སོགས་བློག་གཉིས་གསུངས། སྐབས་འདིར་ངེས་འབྱུང་
སྒྲུབ་པའི་མཐའ་དཔྱད་པ་ལ་གསུམ་ཡོད་དེ། ངོ་བོ། དབྱེ་བ། ས་མཚམམ་རྣམས་
སུ་ཡོད་པའི་ཕྱིར། དང་པོ་ཡོད་དེ། རྣམ་མཁྱེན་དུ་གདོན་མི་ཟ་བར་ངེས་པར་འབྱུང་
བའི་དག་སའི་ཡེ་ཤེས་ཅིག་ལ་འཇོག་པའི་ཕྱིར། གཉིས་པ་དབྱེ་བ་ཡོད་དེ། ངེས་པར་



45
སྐབས་དང་པོ།
འབྱུང་བའི་འབྱུང་ས་ལ་བརྒྱུད་ཡོད་པའི་ཆ་ནས་ངེས་འབྱུང་སྒྲུབ་པའང་བརྒྱད་དུ་ཡོད་
པའི་ཕྱིར། གསུམ་པ་ས་མཚམས་ཡོད་དེ། དག་པ་ས་གསུམ་ནས་འཇོག་པའི་ཕྱིར།
སྨྲས་པ།
ཕུལ་བྱུང་རྣམ་དཔྱོད་པར་གྱི་འདུ་བྱེད་ལས། །ངོ་མཚར་ཆོས་བཅུའི་རི་མོ་གསལ་བ་ཡིས། །
ཡུལ་ཅན་ཀུན་མཁྱེན་ཡེ་ཤེས་མཚོན་པ་འདི། །རྒྱལ་བའི་སྐུ་ལ་མཚན་དཔེས་བརྒྱན་པ་བཞིན། །
ཤེས་རབ་ཀྱི་ཕ་རོལ་ཏུ་ཕྱིན་པའི་མན་ངག་གི་བསྟན་བཅོས་མངོན་པར་རྟོགས་པའི་རྒྱན་འགྲེལ་
པ་དང་བཅས་པའི་རྣམ་བཤད་སྙིང་པོ་རྒྱན་གྱི་དོན་ལེགས་པར་བཤད་པ་ཡུམ་དོན་གསལ་བའི་སྒྲོན་
མེ་ཞེས་བྱ་བ་ལས་སྐབས་དང་པོའི་རྣམ་པར་བཤད་པའོ།། །།



སྐབས་གཉིས་པ།
མངོན་པར་རྟོགས་པའི་རྒྱན་འགྲེལ་པ་དང་བཅས་པ་ཡུམ་དོན་
གསལ་བའི་སྒྲོན་མེ་ཞེས་བྱ་བ་ལས་ལམ་ཤེས་པ་ཉིད་ཀྱི་
རྣམ་པར་བཤད་པ་བཞུགས་སོ།།
༈ འོ་ན་མདོའི་དབང་དུ་བྱས་ན། རྣམ་མཁྱེན་བཤད་ཟིན་པའི་རྗེས་སུ་རྒྱལ་ཆེན་
རིགས་བཞི་ནས་གནས་གཙང་མའི་བར་གྱི་ལྷའི་བུ་རྣམས་འཁོར་དུ་འདུས་པ་ན་ལམ་ཤེས་
ཀྱི་མདོ་གསུངས་ཤིང་། བསྟན་བཅོས་སུ་ཡང་རྣམ་མཁྱེན་གྱི་རྗེས་སུ་ལམ་ཤེས་འཆད་
པའི་རྒྱུ་མཚན་དང་དགོས་པ་གང་ཡིན་སྙམ་པ་ལ། དེའི་རྒྱུ་མཚན་ཡོད་དེ། ལམ་གསུམ་
གྱི་རིགས་རྫོགས་པར་སྒོམ་པའི་ལམ་ཤེས་མ་ཐོབ་པར་རྣམ་མཁྱེན་མི་ཐོབ་པའི་རྒྱུ་མཚན་
གྱིས་དེ་ལྟར་བཤད་པའི་ཕྱིར། དགོས་པ་ཡོད་དེ། རྣམ་བཅད་ཀྱི་དབང་དུ་བྱས་ན་
སྐྱབས་འགྲོ་དང་། གནས་ལུགས་ཀྱི་དོན་རྟོགས་པ་ཙམ་གྱིས་རྣམ་མཁྱེན་ཐོབ་བམ་སྙམ་
པའི་ལོག་རྟོག་དགག་པ་དང་། ཡོངས་གཅོད་ཀྱི་དབང་དུ་བྱས་ན་རྣམ་མཁྱེན་ཐོབ་པར་
འདོད་པས་ལམ་གསུམ་གྱི་རིགས་རྫོགས་པར་སྒོམ་དགོས་ཞེས་ཤེས་པའི་ཆེད་ཡིན་པའི་
ཕྱིར། དེ་ལྟར་ཡང་ཉི་སྣང་ལས། རྣམ་པ་ཐམས་ཅད་མཁྱེན་པ་ཉིད་བཤད་ཟིན་ཏོ།།
ད་ནི་ལམ་ཤེས་པ་ཉིད་བརྗོད་པར་བྱ་བ་ཡིན་ཏེ། དེ་ལ་རེ་ཞིག་ཅེས་དང་། འགྲེལ་
ཆེན་ལས། རྣམ་པ་ཐམས་ཅད་མཁྱེན་པ་ཉིད་རྟོགས་པ་ནི་ལམ་ཤེས་པ་ཉིད་ཡོངས་སུ་
ཤེས་པ་མེད་ན་མིན་པས། ཞེས་དང་། འགྲེལ་པ་འདིར་ཡང་། རྣམ་པ་ཐམས་ཅད་
མཁྱེན་པ་ཉིད་རྟོགས་པ་ནི་ལམ་ཤེས་པ་ཉིད་ཡོངས་སུ་ཤེས་པ་མེད་ན་མེད་པས་ལམ་
ཤེས་པ་ཉིད་དང་། ཅེས་གསུངས། སྐབས་འདིར་ལམ་ཤེས་སྟོན་པའི་མདོ་བསྟན་བཅོས་



48
ཕར་ཕྱིན་སྤྱི་དོན།
ཀྱིས་ལམ་གསུམ་ཤེས་པའི་ལམ་ཤེས་དང་། ལམ་ཤེས་དང་པོ་གཉིས་ཀྱི་རྒྱུ་ངེས་འབྱེད་
ཆ་མཐུན་བཤད་ནས་བྱང་སེམས་ཀྱི་ལམ་ཤེས་པའི་ལམ་ཤེས་ཀྱི་རྒྱུ་ངེས་འབྱེད་ཆ་མཐུན་
ནི་རྣམ་མཁྱེན་འཆད་པའི་སྐབས་སུ་བཤད་ཟིན་པ་ལ་དགོངས་ནས་མ་གསུངས་པ་ཡིན་
ཏེ༔ འགྲེལ་ཆེན་ལས། མཐོང་བའི་ལམ་དེའི་ངེས་པར་འབྱེད་པའི་ཆ་དང་མཐུན་པ་
ནི་རྣམ་པ་ཐམས་ཅད་མཁྱེན་པར་བཤད་པ་ལས་གཟུང་བར་བྱའོ། །ཞེས་གསུངས། དེ་
ལ་ཁོ་ན་རེ། སྐབས་དང་པོར་བྱང་སེམས་ཀྱི་ལམ་ཤེས་པའི་ལམ་ཤེས་ཀྱི་རྒྱ་ངེས་འབྱེད་
ཆ་མཐུན་བཤད་པས། སྐབས་གཉིས་པར་དེ་དངོས་སུ་མི་འཆད་པ་དེ་ལྟར་ཡིན་ན། སྐབས་
གཉིས་པར་བྱང་སེམས་ཀྱི་མཐོང་སྒོམ་གྱི་ལམ་ཡང་བསྟན་མི་དགོས་པར་ཐལ། དེ་
སྐབས་དང་པོར་བསྟན་ཟིན་པའི་ཕྱིར་ཏེ། དེར་ས་བཅུ་བསྟན་ཟིན་པའི་ཕྱིར། ཞེས་
པའི་དོགས་པ་ཁོང་ནས་བསུ་བ་ནི། འགྲེལ་ཆེན་ལས། གལ་ཏེ་དེ་ལྟར་ཡིན་ན་རབ་
ཏུ་དགའ་བ་ལ་སོགས་པའི་ས་རྣམས་ཀྱང་དེར་སྨོས་པས། བྱང་ཆུབ་སེམས་དཔའ་རྣམས་
ཀྱི་མཐོང་བ་ལ་སོགས་པའི་ལམ་བསྟན་པ་ཡིན་པའི་ཕྱིར། ཡང་ཅི་ཕྱིར་བསྟན་ཅེ་ན།
ཅེས་གསུངས། དེའི་སྐྱོན་མེད་དེ། སྐབས་དང་པོར་བྱང་སེམས་ཀྱི་ལམ་ཤེས་པའི་
ལམ་ཤེས་བསྟན་པ་དང་། འདིར་བསྟན་པ་གཉིས་བསྟན་ཚུལ་དང་དགོས་པ་མི་འདྲ་
བའི་ཕྱིར། བསྟན་ཚུལ་མི་འདྲ་སྟེ། སྐབས་དང་པོར་བྱང་སེམས་ཀྱི་ལམ་ཤེས་པའི་
ལམ་ཤེས་རྣམ་མཁྱེན་གྱི་ཡུལ་ཡིན་པའི་ལྡོག་ཆ་ནས་བསྟན། འདིར་རྣམ་མཁྱེན་གྱི་
རྒྱུ་ཡིན་པའི་ལྡོག་ཆ་ནས་བསྟན་པའི་ཕྱིར། དགོས་པ་མི་འདྲ་སྟེ། སྐབས་དང་པོར་
ཡུལ་གྱི་ཡུལ་ཅན་མཚོན་པའི་ཕྱིར་དུ་དང་། འདིར་རྣམ་མཁྱེན་ཐོབ་པར་འདོད་པས་
བྱང་སེམས་ཀྱི་ལམ་ཤེས་པའི་ལམ་ཤེས་སྒོམ་དགོས་སོ་ཞེས་ཤེས་པའི་ཆེད་དུ་ཡིན་པའི་



སྐབས་གཉིས་པ།
ཕྱིར་ཏེ། འགྲེལ་ཆེན་ལས་བརྗོད་པར་བྱ་སྟེ་རྒྱུ་དང་འབྲས་བུ་མ་ལུས་པ་ཐུགས་སུ་ཆུད་
པ་ལ་ལྟོས་ཏེ། དེ་བཞིན་གཤེགས་པ་རྣམས་ཀྱི་རྣམ་པ་ཐམས་ཅད་མཁྱེན་པ་ཉིད་ཅེས་
བརྗོད་པ་ཡིན་པས། རྒྱལ་བའི་སྲས་རྣམས་ཀྱི་ལམ་ནི་དེ་ལས་གསུངས་པ་མ་ཡིན་ནོ།།
ཞེས་དོགས་པ་བསལ་བའི་ཕྱིར། དེ་ཉིད་ལས་རྒྱུ་ཙམ་ཞིག་དྲངས་ནས་བྱང་ཆུབ་སེམས་
དཔའ་རྣམས་ཀྱི་མཐོང་བ་ལ་སོགས་པའི་ལམ་གྱི་བདག་ཉིད་ཅན་ལམ་ཤེས་པ་ཉིད་དུ་
ལོགས་ཤིག་ཏུ་བཞག་པ་ཡིན་ནོ། །ཞེས་གསུངས། འོ་ན་ལམ་ཤེས་མཚོན་པར་བྱེད་
པའི་ཆོས་ཇི་ཙམ་ཡོད་པ་ཡིན་ཞེ་ན། དེ་ནི་བཅུ་གཅིག་ཏུ་ཡོད་པ་ལས། བསྡུ་ན་ལམ་
ཤེས་སྒོམ་པ་པོའི་རྟེན་གྱི་གང་ཟག་དང་། དེས་ལམ་ཤེས་སྒོམ་པའི་ཚུལ་གཉིས་སུ་འདུ་
ཞིང་། དང་པོ་འཆད་པ་ལ་མདོའི་དབང་དུ་བྱས་ན། རྣམ་མཁྱེན་གྱི་ལེའུ་བསྟན་ཟིན་
པའི་རྗེས་སུ་རྒྱལ་ཆེན་རིགས་བཞི་ནས་གནས་གཙང་མའི་བར་གྱི་ལྷ་རྣམས་འཁོར་དུ་
ལྷགས་པ་ལ། ལམ་ཤེས་ཀྱི་མདོ་གསུངས་པ་ཡིན་ཏེ། མདོ་ནི། དེ་ཡང་དེ་བཞིན་
གཤེགས་པའི་རང་བཞིན་གྱི་འོད་ཀྱི་དྲུང་ན་ལྷ་དེ་རྣམས་ལས་ཀྱི་རྣམ་པར་སྨིན་པ་ལས་
སྐྱེས་པའི་འོད་ནི་ལྷམ་མེ་མ་ཡིན་ལྷན་ནེ་མ་ཡིན་ལྷང་ངེ་མ་ཡིན་གྱི་དེ་བཞིན་གཤེགས་
པའི་འོད་འབའ་ཞིག་རབ་ཅེས་བྱའོ། །དམ་པ་དང་གཙོ་བོ་དང་མཆོག་དང་རབ་མཆོག་
དང་ཕུལ་དུ་བྱུང་བ་དང་བླ་ན་མེད་པ་དང་གོང་ན་མེད་པ་དང་གོང་མའི་ཡང་གོང་མ་
ཞེས་བྱའོ། །ཞེས་སོགས་དང་། བཙུན་པ་རབ་འབྱོར་བྱང་ཆུབ་སེམས་དཔའ་སེམས་
དཔའ་ཆེན་པོས་ཇི་ལྟར་ཤེས་རབ་ཀྱི་ཕ་རོལ་ཏུ་ཕྱིན་པ་ལ་གནས་པར་བྱ། བྱང་ཆུབ་
སེམས་དཔའ་སེམས་དཔའ་ཆེན་པོའི་ཤེས་རབ་ཀྱི་ཕ་རོལ་ཏུ་ཕྱིན་པ་ནི་གང་ཡིན། ཞེས་
༡༽ སྤར་རྙིང་ ༡༠༦/ན/༦ ལྷ་རྣམས་ཀྱི་ལས་ཀྱི་



50
ཕར་ཕྱིན་སྤྱི་དོན། །
དྲིས་པའི་ལན་དུ། ལྷའི་བུ་གང་དག་གིས་བླ་ན་མེད་པ་ཡང་དག་པར་རྫོགས་པའི་བྱང་
ཆུབ་ཏུ་སེམས་མ་སྐྱེད་པ་དེ་དག་གིས་ཀྱང་བླ་ན་མེད་པ་ཡང་དག་པར་རྫོགས་པའི་བྱང་
ཆུབ་ཏུ་སེམས་སྐྱེད་པར་བྱའོ། །གང་ཡང་དག་པའི་སྐྱོན་མེད་པ་ལ་ཞུགས་པར་གྱུར་
པ་དེ་དག་ལ་ནི་བླ་ན་མེད་པ་ཡང་དག་པར་རྫོགས་པའི་བྱང་ཆུབ་ཏུ་སེམས་བསྐྱེད་པའི་
མཐུ་མེད་དོ། །དེ་ཅིའི་ཕྱིར་ཞེ་ན། དེ་དག་གིས་འཁོར་བའི་རྒྱུད་ཀྱི་མཚམས་བཅད་
པའི་ཕྱིར་རོ། །ཞེས་དང་། འོན་ཀྱང་གང་ཡང་གལ་ཏེ་དེ་དག་བླ་ན་མེད་པ་ཡང་དག་
པར་རྫོགས་པའི་བྱང་ཆུབ་ཏུ་སེམས་བསྐྱེད་ན། དེ་དག་ལ་ཡང་རྗེས་སུ་ཡི་རང་བར་
བྱའོ། །ཞེས་དང་། ཁོ་བོ་ནི་དེ་དག་གི་དགེ་བའི་རྩ་བའི་ཕྱོགས་ལ་བར་ཆད་མི་བྱེད་
དོ༑ ༑ཞེས་དང་། ཁྱད་པར་དུ་འཕགས་པའི་ཆོས་རྣམས་ལས་ཆེས་ཁྱད་པར་དུ་འཕགས་
པའི་ཆོས་རྣམས་ཐོབ་པར་བྱའོ། །ཞེས་སོགས་གསུངས། མདོ་ཚན་ལྔ་པོ་དེས་ལམ་
ཤེས་སྒོམ་པ་པོའི་རྟེན་གྱི་གང་ཟག་ཁྱད་ཆོས་ལྔ་དང་ལྡན་པ་ཞིག་དགོས་པར་བསྟན་ཏེ།
མདོ་ཚན་དང་པོས་ལམ་ཤེས་སྐྱེ་བའི་འགལ་རྐྱེན་ང་རྒྱལ་མངོན་གྱུར་བ་དང་བྲལ་བ་
ཅིག་དགོས་པ་དང་། མདོ་ཚན་གཉིས་པས་མཐུན་རྐྱེན་བྱང་ཆུབ་མཆོག་ཏུ་སེམས་བསྐྱེད་
པ་ཅིག་དགོས་པ་དང་། མདོ་ཚན་གསུམ་པས་ཉེར་ལེན་ཐེག་ཆེན་དུ་རིགས་སད་པ་ཅིག་
དགོས་པ་དང་། མདོ་ཚན་བཞི་པས་རང་རྒྱུད་ཀྱི་འདོད་སྲིད་ཀྱི་ཟག་པ་ཆེད་དུ་གཉེར་
ནས་སྤོང་བ་མིན་པའི་རང་བཞིན་དང་ལྡན་པ་ཅིག་དགོས་པ་དང་། མདོ་ཚན་ལྔ་པས་
ཡང་དག་མཐའ་མངོན་དུ་བྱེད་པའི་དུས་ལ་མཁས་པ་ཅིག་དགོས་པར་བསྟན་པའི་ཕྱིར།
དེའི་དགོངས་པ་བསྟན་བཅོས་སུ་འགྲེལ་བ་ལ། ལྷ་རྣམས་རུང་བར་བྱ་བའི་ཕྱིར། །ཞེས་
སོགས་བློཀ་གཅིག་གསུངས། གཞུང་འདིས་ལམ་ཤེས་སྒོམ་པའི་རྟེན་གྱི་གང་ཟག་བསྟན་



༨}
སྐབས་གཉིས་པ།
ཏེ༑ དེས་དེའི་རྟེན་ཡུལ་ངེས་པ་ཁྱབ་པ་རང་བཞིན་གྱི་བྱེད་ལས་ཏེ་ཁྱད་ཆོས་ལྔ་ལྡན་
དུ་བསྟན་པ་གང་ཞིག གོང་གི་མདོ་ཚན་ལྔས་དེ་ལྟར་བསྟན་པ་བསྒྲུབས་ཟིན་པའི་ཕྱིར།
རྣམ་བཤད་དུ་གཞུང་འདིས་ལམ་ཤེས་རྫོགས་བྱེད་ཀྱི་ཆ་ཤས་སུ་གྱུར་པའི་ལམ་ཤེས་
ཀྱི་ཡན་ལག་འཆད་བྱེད་ལ་སྦྱར་བ ནེ་འཆད་ཚུལ་གཉིས་པ་ཞིག་སྟེ། ལམ་ཤེས་ཀྱི་
རྒྱུ་ངོ་བོ་འབྲས་བུ་གསུམ་གང་རུང་གི་བསྡུས་པའི་ཡོན་ཏན་ཁྱད་པར་ཅན་འཆད་བྱེད་
དུ་སྦྱར་རུང་བ་ལ་དགོངས་པའི་ཕྱིར།
འོ་ན་ཡན་ལག་ལྔའི་ནང་ནས་ཁྱབ་པའི་དོན་འཆད་ཚུལ་ཇི་ལྟར་ཡིན་ཞེ་ན། འདི་
ལ་ལྔ་ཡོད་དེ། མཐར་ཐུག་ཐེག་པ་གསུམ་དུ་འདོད་པའི་ལུགས་འགོད་པ། མཐར་
ཐུག་ཐེག་པ་གཅིག་ཏུ་སྒྲུབ་པ། འཁོར་བ་ལ་མཐའ་ཡོད་མེད་དཔྱད་པ། སེམས་ཅན་
ཐམས་ཅད་འཚང་རྒྱ་མི་རྒྱ་དཔྱད་པ། ཉན་རང་དགྲ་བཅོམ་ཐེག་ཆེན་གྱི་ལམ་གང་
ནས་འཇུག་དཔྱད་པ་རྣམས་སུ་ཡོད་པའི་ཕྱིར། དང་པོ་ནི། འོ་ན་མཐར་ཐུག་ཐེག་པ་
གསུམ་དུ་འདོད་པའི་གྲུབ་མཐའ་སྨྲ་བ་ཅི་ཙམ་ཡོད་ཅེ་ན། དེ་ཡང་ཉན་ཐོས་སྡེ་གཉིས་
པོ་དེས་མཐར་ཐུག་ཐེག་པ་གསུམ་དུ་གྲུབ་པར་འདོད་དེ་དེ་གཉིས་ཀྱིས་ཉན་ཐོས་ཀྱི་སྦྱོར་
ལམ་བཟོད་པ་ནས་རང་རྒྱལ་ལམ་དུ་འཇུག་པ་ཡོད་ཀྱང་ཐེག་ཆེན་ལམ་དུ་འཇུག་པ་མི་
འདོད་པའི་ཕྱིར་ཏེ། མཛོད་ལས། གཉིས་སློབ་རིགས་ལས་ལོག་ནས་ནི། །སངས་
རྒྱས་སུ་འགྱུར་གཞན་གསུམ་ཡང་། །ཞེས་གསུངས། རིགས་པའི་རྗེས་འབྲངས་ཀྱི་
སེམས་ཙམ་པ་ནི། རིག་པའི་ཐོག་མཐའ་ཐུག་མེད་དུ་སྒྲུབ་པས་ཕལ་ཆེར་མཐར་ཐུག་
ཐེག་པ་གཅིག་ཏུ་གྲུབ་པར་བཞེད་ལ། ཆོས་མངོན་པ་ལུང་གི་རྗེས་འབྲངས་ཀྱི་སེམས་
ཙམ་པ་ནི། མཐར་ཐུག་ཐེག་པ་གསུམ་དུ་གྲུབ་པ་ཁོ་ནར་བཞེད་དེ། འགྲེལ་ཆེན་ལས།



ཕར་ཕྱིན་སྤྱི་དོན།
འཕགས་པ་ཐོགས་མེད་ཀྱི་ཞལ་སྔ་ནས་དང་དེའི་གཞུང་གི་རྗེས་སུ་འབྲངས་པ་ཐེག་པ་
སྣ་ཚོགས་སུ་སྨྲ་བ་རྣམས་ནི་གཞན་དུ་འཆད་དེ་གང་ཡང་དག་པ་ཉིད་དུ་ངེས་པ་ལ་ཞུགས་
པ་ཞེས་བྱ་བ་ལ་སོགས་པའི་ཚིག་ནི་ངེས་པའི་དོན་ཡིན་ལ། འོན་ཀྱང་ཞེས་བྱ་བ་ལ་སོགས་
པའི་ཚིག་ནི་དྲང་བའི་དོན་ཡིན་ཏེ། དེ་བས་ན་ཁྱབ་པའི་དོན་ནི་སངས་རྒྱས་ཀྱི་རང་བཞིན་
གྱི་དབང་དུ་བྱས་པ་ཡིན་ནོ། །ཞེས་གསུངས། དེ་ཡང་མཐར་ཐུག་ཐེག་པ་གསུམ་དུ་
སྟོན་པའི་ཤེས་བྱེད་ཀྱི་ཁུངས་ནི། མདོའི་དབང་དུ་བྱས་ན་གང་ཡང་དག་པའི་སྐྱོན་མེད་
པ་ཞེས་སོགས་དང་། བློ་གྲོས་མི་ཟད་པས་བསྟན་པའི་མདོ་ལས། གསུམ་པོ་འདི་དག་
ནི་ངེས་པར་འབྱིན་པར་བྱེད་པའི་ཐེག་པ་ཡིན་ཏེ། འདི་ལྟ་སྟེ། ཉན་ཐོས་ཀྱི་ཐེག་པ་
དང་རང་སངས་རྒྱས་ཀྱི་ཐེག་པ་དང་ཐེག་པ་ཆེན་པོའོ། །ཞེས་དང་། ཁམས་སྣ་ཚོགས་
པའི་མདོ་ལས། སེམས་ཅན་རྣམས་ཁམས་སྣ་ཚོགས་པར་གསུངས་པ་དང་། དགོངས་
འགྲེལ་ལས། ཉན་ཐོས་ཀྱི་རིགས་ཀྱི་གང་ཟག་ཞི་བ་བགྲོད་པ་གཅིག་པུ་པ་ནི་སངས་
རྒྱས་ཐམས་ཅད་བརྩོན་པ་དང་ལྡན་པར་གྱུར་ཀྱང་བྱང་ཆུབ་ཀྱི་སྙིང་པོ་ལ་བཞག་སྟེ། །
བླ་མེད་རྫོགས་བྱང་ཐོབ་པར་བྱར་མི་ནུས་སོ། །དེ་ཅིའི་ཕྱིར་ཞེ་ན། འདི་ལྟར་དེ་ནི་
སྙིང་རྗེ་ཤིན་ཏུ་ཆུང་བ་དང་སྡུག་བསྔལ་གྱིས་ཤིན་ཏུ་འཇིགས་པའི་ཕྱིར། རང་བཞིན་
གྱི་རིགས་དམན་པ་ཁོ་ན་ཡིན་པའི་ཕྱིར་རོ། །ཞེས་དང་། ཉན་ཐོས་བྱང་ཆུབ་ཏུ་ཡོངས་
སུ་བསྒྱུར་བ་གང་ཡིན་པ་དེ་ནི་ངས་རྣམ་གྲངས་ཀྱིས་བྱང་ཆུབ་སེམས་དཔའ་ཡིན་པར་
བསྟན་ཏེ། འདི་ལྟར་དེ་ནི་ཉོན་མོངས་པའི་སྒྲིབ་པ་ལས་རྣམ་པར་གྲོལ་ནས་དེ་བཞིན་
གཤེགས་པ་རྣམས་ཀྱིས་བསྐུལ་ན། ཤེས་བྱའི་སྒྲིབ་པ་ལས་སེམས་རྣམ་པར་གྲོལ་བར་
༡༽ སྤར་རྙིང་ ༡༠༧/༠/༡ སྐུལ་



53
སྐབས་གཉིས་པ།
བྱེད་པའི་ཕྱིར། ཞེས་ཉན་ཐོས་གཉིས་ཐེག་ཆེན་གྱི་ལམ་དུ་འཇུག་མི་འཇུག་ཁྱད་པར་
ཕྱེ་ནས་གསུངས། ཡོངས་སུ་བསྒྱུར་བ་པོའི་ཉན་ཐོས་ཐེག་ཆེན་ལམ་དུ་འཇུག་པ་ན་ལྷག་
བཅས་མྱང་འདས་ནས་འཇུག་གི་ལྷག་མེད་མྱ་ངན་ལས་འདས་ནས་འཇུག་པ་མིན་ཏེ།
དགོངས་འགྲེལ་ལས། འདི་ལྟར་ཕུང་པོ་ལྷག་མ་མེད་པའི་དབྱིངས་ལ་གནས་པ་ལ་ནི་
བརྩོན་པ་ཐམས་ཅད་དང་འབད་པ་ཐམས་ཅད་རྒྱུན་ཆད་པའི་ཕྱིར་རོ། །ཞེས་གསུངས།
འོན་ཀྱང་ལྷག་བཅས་པའི་རྟེན་དེ་ལ་གནས་བཞིན་པའི་ངང་ནས་ཐེག་ཆེན་ལམ་དུ་འཇུག་
པ་མིན་ཏེ། དེས་གཞན་ངོར་ལྷག་མེད་དུ་མྱ་ངན་ལས་འདས་ཚུལ་བསྟན་ནས་ལུས་གཞན་
ཞིག་བླངས་ཏེ་དབེན་པར་གནས་པ་ན་སངས་རྒྱས་ཀྱི་གསུང་གིས་བསྐུལ་ནས་ཐེག་ཆེན་
ལམ་དུ་འཇུག་པའི་ཕྱིར། བསྟན་བཅོས་ཀྱི་དབང་དུ་བྱས་ན་མདོ་སྡེ་རྒྱན་དང་འབྱེད་
རྣམ་གཉིས་སོགས་ཁུངས་སུ་མཛད་ནས་མཐར་ཐུག་ཐེག་པ་གསུམ་དུ་སྒྲུབ་པར་བྱེད་
དོ༑ ༑དེ་ལྟར་མཐར་ཐུག་ཐེག་པ་གསུམ་དུ་ལུང་གིས་གྲུབ་པར་མ་ཟད་རིགས་པས་” གྲུབ་
སྟེ༑ སེམས་ཅན་གྱི་རྒྱུད་ཀྱི་ཐེག་པ་སོ་སོའི་ལམ་དུ་བཀྲི་རུང་བའི་ཟག་མེད་ཡེ་ཤེས་
ཀྱི་ས་བོན་རྣམས་དོན་དམ་པར་རིགས་སོ་སོར་ངེས་ཤིང་། དེའི་དབང་གིས་སེམས་ཅན་
གྱི་ཁམས་མི་འདྲ་བ་གསུམ། མོས་པ་མི་འདྲ་བ་གསུམ། སྒྲུབ་པ་མི་འདྲ་བ་གསུམ།
འབྲས་བུ་མི་འདྲ་བ་གསུམ་དུ་བཞག་པའི་ཕྱིར། རྒྱན་ལས། ཁམས་རྣམས་དང་ནི་
མོས་པ་དང་། །སྒྲུབ་པ་ཐ་དད་དབྱེ་བ་དང་། །འབྲས་བུ་ཐ་དད་མཐོང་བའི་ཕྱིར། །རིགས་
ཡོད་ཉིད་ཅེས་བརྗོད་པ་ཡིན། །ཞེས་གསུངས། འོ་ན་མཐར་ཐུག་ཐེག་པ་གཅིག་ཏུ་
སྟོན་པའི་མདོ་གསུངས་པ་དང་འགལ་ལོ། །ཞེ་ན། སྐྱོན་མེད་དེ། མཐར་ཐུག་ཐེག་
༡༽ སྤར་རྙིང་ ༡༠༧/s/༥ རིགས་པས་ཀྱང་གྲུབ་སྟེ།



ཕར་ཕྱིན་སྤྱི་དོན། །
54
པ་གཅིག་ཏུ་སྟོན་པའི མདོ་ལ་དགོངས་གཞི་དགོས་པ་དངོས་ལ་གནོད་བྱེད་གསུམ་ཚང་
བའི་ཕྱིར། དགོངས་གཞི་ཡོད་དེ། ཐེག་པ་གསུམ་གྱི་ཆོས་དབྱིངས་ངོ་བོ་ཐ་དད་མེད་
པ་དང་། ཐེག་པ་གསུམ་གྱི་གང་ཟག་རྣམས་བདག་མེད་རྟོགས་པར་མཚུངས་པ་དང་།
སྡུག་ཀུན་སྤངས་པའི་རྣམ་གྲོལ་ལམ་མཚུངས་པ་དང༌། ཉན་ཐོས་མ་ངེས་པའི་རིགས་
ཅན་ཁ་ཅིག་ཐེག་ཆེན་ལམ་དུ་ཞུགས་པ་ན་རིགས་ཐ་དད་གཉིས་ཀྱང་ལམ་གཅིག་ཏུ་
ཞུགས་པ་དང་། དེ་བཞིན་གཤེགས་པས་སྔོན་བྱང་ཆུབ་སེམས་དཔའི་སྤྱོད་པ་སྤྱད་པས་
བདག་དེ ཞིན་གཤེགས་པར་གྱུར་ཏོ་སྙམ་དུ་དགོངས་པ་དང་། ཉན་ཐོས་རིགས་ངེས་
པ་ཁ་ཅིག་རེ་ཤིག་བྱང་སེམས་ཀྱི་སྤྱོད་པ་སྤྱད་པ་བཏང་སྟེ་དགྲ་བཅོམ་ཐོབ་པ་ན་སངས་
རྒྱས་ཀྱི་མཐུས་བདག་སྔོན་བྱང་སེམས་ཀྱི་སྤྱོད་པ་སྤྱད་པས་སངས་རྒྱས་སུ་འགྱུར་རོ་སྙམ་
པའི་བསམ་པ་མཚུངས་པ་ལན་ཅིག་ཙམ་འབྱུང་སྲིད་པ་དང་། ཤཱ་རིའི་བུ་ལ་སོགས་
པའི་སྤྲུལ་པའི་ཉན་ཐོས་གདུལ་བྱའི་དོན་དུ་ལན་དུ་མར་ཉན་ཐོས་ཀྱི་ཐེག་པས་མྱ་ངན་
ལས་འདའ་ཚུལ་བསྟན་པ་དང་། ཐེག་པ་གསུམ་གྱི་ནང་ནས་ཐེག་ཆེན་མཐར་ཐུག་
གམ་མཆོག་ཡིན་པ་དེ་མདོ་དེའི་དགོངས་གཞི་ཡིན་པའི་ཕྱིར། དགོས་པ་ཡོད་དེ། ཉན་
ཐོས་རིགས་མ་ངེས་པ་རྣམས་ཐེག་ཆེན་དུ་དྲང་བར་བྱ་བ་དང་། ཐེག་ཆེན་རིགས་མ་
ངེས་པ་རྣམས་ཐེག་པ་གཞན་དུ་མི་ལྟུང་བར་རྗེས་སུ་བཟུང་བའི་ཆེད་ཡིན་པའི་ཕྱིར། དངོས་
ལ་གནོད་བྱེད་ཡོད་དེ། མཐར་ཐུག་ཐེག་པ་གསུམ་” སྒྲུབ་པའི་ལུང་རིགས་གཉིས་ཀྱིས་
གནོད་པའི་ཕྱིར། དེ་ལྟར་ཡང་། རྒྱུན་ལས། ཆོས་དང་བདག་མེད་གྲོལ་པ་རྣམས།།
མཚུངས་ཕྱིར་རིགས་ནི་ཐ་དད་ཕྱིར། །བསམ་གཉིས་ཐོབ་ཕྱིར་སྤྲུལ་པའི་ཕྱིར། །མཐར་
༡༽ སྤར་རྙིང་ ༡༠༨/ན/༤ གསུམ་དུ་སྒྲུབ་པའི་



55
སྐབས་གཉིས་པ།
ཐུག་ཕྱིར་ན་ཐེག་གཅིག་ཉིད། །ཅེས་དང་། ཁ་ཅིག་དག་ནི་དྲང་ཕྱིར་དང་། །གཞན་
དག་རྗེས་སུ་བཟུང་བའི་ཕྱིར། །རྫོགས་པའི་སངས་རྒྱས་རྣམས་ཀྱིས་ནི། །མ་ངེས་རྣམས་
ལ་ཐེག་གཅིག་བསྟན། །ཞེས་གསུངས། །
གཉིས་པ་མཐར་ཐུག་ཐེག་པ་གཅིག་ཏུ་སྒྲུབ་པ་ལ་ཤེས་བྱེད་ཀྱི་ལུང་ཡོད་དེ།
མདོའི་དབང་དུ་བྱས་ན། ལང་གཤེགས་ལས། བློ་གྲོས་ཆེན་པོ་ཉན་ཐོས་ཀྱི་ཐེག་པ་
པ་རྣམས་ནི་ཉན་ཐོས་ཀྱི་ཐེག་པས་གྲོལ་བ་མིན་གྱི། འོན་ཀྱང་དེ་དག་ནི་ཐེག་པ་ཆེན་
པོའི་མཐར་ཐུག་པ་ཡིན་ནོ། །ཞེས་དང་། དམ་ཆོས་པད་དཀར་ལས། དྲང་སྲོང་
ཆེན་པོས་ཐེག་པ་གསུམ་བསྟན་པ། །རྣམ་འདྲེན་རྣམས་ཀྱི་ཐབས་ལ་མཁས་པ་སྟེ། །ཐེག་
པ་གཅིག་སྟེ་གཉིས་སུ་ཡོད་མ་ཡིན། །བསྟི་བའི་དོན་དུ་ཐེག་པ་གསུམ་བསྟན་ཏོ། །ཞེས་
དང་། ཡང་དེ་ཉིད་ལས། མ་འོངས་དུས་ན་ཤཱ་རིའི་བུ་ཁྱོད་ཀྱང་། །རྒྱལ་བ་དེ་བཞིན་
གཤེགས་པར་འབྱུང་གྱུར་ཏེ། །པདྨའི་འོད་ཅེས་བྱ་བ་ཀུན་ཏུ་སྤྱན། །སྲོག་ཆགས་བྱེ་
བ་སྟོང་དག་རྣམ་པར་འདུལ། །ཞེས་དང༌། དཔལ་ཕྲེང་གི་མདོ་ལས། ཡོངས་སུ་མྱ་
ངན་ལས་འདས་པ་ཞེས་བྱ་བ་འདི་ནི་དེ་བཞིན་གཤེགས་པ་རྣམས་ཀྱི་ཐབས་སོ། །ཞེས་
དང༌། བདེན་པ་པོའི་ལེའུ་ལས། འཇམ་དཔལ་གལ་ཏེ་དེ་བཞིན་གཤེགས་པ་ཁ་ཅིག་
ལ་ནི་ཐེག་པ་ཆེན་པོ་སྟོན་པར་འགྱུར་ལ། ཁ་ཅིག་ལ་ནི་ཉན་ཐོས་དང་རང་རྒྱལ་གྱི་
ཐེག་པ་སྟོན་ན་དེ་ནི་དེ་བཞིན་གཤེགས་པའི་ཐུགས་ཡོངས་སུ་མ དག་པར་འགྱུར། མངོན་
པར་ཞེན་པའི་ཉེས་པར་ཡང་འགྱུར། ཐུགས་རྗེ་ཆེན་པོ་ཉིད་ཉི་ཚེ་བར་ཡང་འགྱུར། འདུ་
ཤེས་ཐ་དད་པར་ཡང་འགྱུར། ཆོས་ལ་སློབ་དཔོན་གྱིས་དཔེས་མཁྱུད་བྱས་པར་ཡང་
འགྱུར་རོ། །ཞེས་རྒྱུ་མཚན་ལྔས། རིགས་ཅན་གསུམ་ཀ་སངས་རྒྱས་ཉིད་ཀྱི་བརྙེས་



56
ཕར་ཕྱིན་སྤྱི་དོན།
56 །
པའི་གོ་འཕང་ལ་འགོད་པར་གསུངས་ཤིང་། བསྟན་བཅོས་ཀྱི་དབང་དུ་བྱས་ན་འགྲེལ་
པར་ཐེག་པ་གསུམ་རྣམ་པར་བཞག་པ་ནི་དགོངས་པ་ཅན་ཡིན་གྱི་མཚན་ཉིད་པ་ནི་མ་
ཡིན་ནོ། །ཞེས་ལུང་ལས་འབྱུང་བས་ཅེས་གསུངས་པ་ལྟར་ཤིང་རྟ་ཆེན་པོ་ཀླུ་སྒྲུབ་དང་
ཐོགས་མེད་གཉིས་ཀྱི་བསྟན་བཅོས་ལས་འབྱུང་པའི་ཕྱིར། ཕྱི་མ་གྲུབ་སྟེ། ཀླུ་སྒྲུབ་
ཀྱིས། བྱང་ཆུབ་རྣམ་པ་གཉིས་ཐོབ་ནས། །སྲིད་པས་སྐྲག་ཡིད་དེ་དག་ནི། །ཚེ་ཟད་
ལ་དགའ་མྱ་ངན་ལས། །འདས་ཐོབ་འདུ་ཤེས་ཅན་དུ་འགྱུར། །དེ་ལ་མྱ་ངན་འདས་
ཡོད་མིན། །འོན་ཀྱང་སྲིད་གསུམ་ཁམས་གསུམ་ནི། །སྐྱེ་བ་དེ་ལ་ཡོད་མ་ཡིན། །ཟག་
མེད་དབྱིངས་གནས་དེ་དག་ཀྱང་། །མི་ཤེས་ཉོན་མོངས་མིན་སྤངས་ཕྱིར། ཕྱིས་ནི་
སངས་རྒྱས་ཀྱིས་བསྐུལ་ནས། །བྱང་ཆུབ་ཀྱི་ནི་ཚོགས་བསགས་ཏེ། །དེ་ཡང་འཇིག་
རྟེན་འདྲེན་པར་འགྱུར། །ཞེས་དང་། ཐོགས་མེད་ཀྱིས། རྫོགས་སངས་སྐུ་ནི་འཕྲོ་
ཕྱིར་དང་། །ཅེས་པའི་འགྲེལ་པར། རིགས་ཆད་ཀྱི་སེམས་ཅན་བཤད་པ་དགོངས་པ་
ཅན་དུ་བཤད་པའི་ཕྱིར་རོ། །དེ་ཡང་རྣམ་བཤད་དུ། ཐོགས་མེད་ཀྱི་ལུགས་ལས་འབྱུང་
བ་བཀོད་པ་ནི། དོན་ལ་གནས་པ་ལ་དགོངས་པ་ཡིན་གྱི། འཕགས་སེང་གིས་འགྲེལ་
པ་གང་དུ་ཡང་རྒྱུད་བླ་རྩ་འགྲེལ་གྱི་ལུང་དྲངས་པ་ནི་གཏན་མེད་པར་ཤེས་པར་བགྱིས་
ཤིག མཐར་ཐུག་ཐེག་པ་གཅིག་ཏུ་ལུང་གིས་གྲུབ་པར་མ་ཟད་རིགས་པས་ཀྱང་གྲུབ་
སྟེ༑ ལྷག་མེད་མྱང་འདས་ལ་གནས་པའི་ཉན་རང་དགྲ་བཅོམ་པའི་རྒྱུད་ཀྱི་ཤེས་སྒྲིབ་
སྤང་དུ་རུང་བའི་ཕྱིར་དང་། དེ་སྤོང་བའི་ཐབས་སྟོན་པའི་སངས་རྒྱས་ཀྱི་མཛད་པ་
འདོར་བ་མི་སྲིད་པའི་ཕྱིར། གཞན་ཡང་མཐར་ཐུག་ཐེག་པ་གཅིག་ཏུ་རིགས་པས་གྲུབ་
སྟེ༑ སེམས་ཅན་ཐམས་ཅད་སངས་རྒྱས་ཀྱི་སྙིང་པོ་ཅན་ཡིན་པའི་ཕྱིར། དེ་ཡིན་ཏེ།



སྐབས་གཉིས་པ།
སེམས་ཅན་ཐམས་ཅད་ལ་སངས་རྒྱས་ཀྱི་འཕྲིན་ལས་འཇུག་པའི་ཕྱིར་དང་། དྲི་བཅས་
སེམས་ཀྱི་དེ་བཞིན་ཉིད་དང་། དྲི་མེད་སེམས་ཀྱི་དེ་བཞིན་ཉིད་ངོ་བོ་དབྱེར་མེད་པའི་
ཕྱིར་དང་། སེམས་ཅན་ཐམས་ཅད་ལ་སངས་རྒྱས་ཀྱི་རིགས་ཡོད་པའི་ཕྱིར། དེ་ཡང་
རྒྱུད་བླ་མར། རྫོགས་སངས་སྐུ་ནི་འཕྲོ་ཕྱིར་དང༌། །དེ་བཞིན་ཉིད་དབྱེར་མེད་ཕྱིར་
དང་། །རིགས་ཡོད་ཕྱིར་ན་ལུས་ཅན་ཀུན། །རྟག་ཏུ་སངས་རྒྱས་སྙིང་པོ་ཅན། །ཞེས་
གསུངས། མཐར་ཐུག་ཐེག་པ་གཅིག་ཏུ་གྲུབ་ན། མཐར་ཐུག་ཐེག་པ་གསུམ་དུ་སྟོན་
པའི་མདོ་དང་འགལ་ལོ་ཞེ་ན། སྐྱོན་མེད་དེ། དཔེར་ན་དེད་དཔོན་ཐབས་ལ་མཁས་
པས་ལམ་རིང་པོས་དུབ་པའི་མགྲོན་པོ་རྣམས་དབུགས་དབྱུང་བའི་ཆེད་དུ་རྒྱ་མཚོའི་གླིང་
དུ་གྲོང་ཁྱེར་སྤྲུལ་པས་དབུགས་འབྱིན་པ་དང་། སླར་ཡང་རིན་པོ་ཆེའི་གླིང་དུ་རིམ་
གྱིས་ཕྱིན་པར་བྱེད་པ་ལྟར། འཁོར་བའི་ལམ་གྱིས་དུབ་སྟེ་དང་པོར་ཐེག་ཆེན་གྱི་ལམ་
དུ་འཇུག་པར་མི་འདོད་པ་ལ་སྤྲུལ་པའི་གྲོང་ཁྱེར་དང་འདྲ་བའི་མྱ་ངན་ལས་འདས་པ་
གཉིས་བསྟི་བའི་དོན་དུ་བསྟན་པ་ནི་དེ་བཞིན་གཤེགས་པ་རྣམས་ཀྱི་ཐབས་ལ་མཁས་པའི་
དབང་གིས་ཡིན་པའི་ཕྱིར་དང་། མཐར་ཐུག་ཐེག་པ་གསུམ་དུ་སྟོན་པའི་མདོ་ལ་དགོངས་
གཞི་དགོས་པ་དངོས་ལ་གནོད་བྱེད་གསུམ་ཚང་བའི་ཕྱིར། དགོངས་གཞི་ཡོད་དེ། གནས་
སྐབས་མོས་པ་མི་འདྲ་བ་དང་། ཁམས་མི་འདྲ་བ་རྣམས་ཐེག་པ་སོ་སོའི་ལམ་ནས་འཁྲིད་
དགོས་པ་དེ་དེའི་དགོངས་གཞི་ཡིན་པའི་ཕྱིར། དགོས་པ་ཡོད་དེ། གཟུང་འཛིན་རྫས་
ཐ་དད་ཀྱིས་སྟོང་པ་བདེན་གྲུབ་མ་བཀག་པར་ཐེག་པ་ཆེན་པོའི་ལམ་ལ་བཀྲི་བར་བྱ་བའི་
རིགས་ཅན་རྗེས་སུ་བཟུང་བའི་ཆེད་ཡིན་པའི་ཕྱིར། དངོས་ལ་གནོད་བྱེད་ཡོད་དེ། མཐར་
ཐུག་ཐེག་པ་གཅིག་ཏུ་སྒྲུབ་པའི་ལུང་རིགས་གཉིས་ཀྱིས་གནོད་པའི་ཕྱིར།



58
ཕར་ཕྱིན་སྤྱི་དོན།
གསུམ་པ་འཁོར་བ་ལ་མཐའ་ཡོད་མེད་དཔྱད་པ་ནི། བསམ་མི་ཁྱབ་དང་མི་
མཉམ་དང་། །ཞེས་སོགས་ཀྱི་འགྲེལ་ཆེན་དུ་འཁོར་བ་ལ་མཐའ་ཡོད་མེད་གཉིས་སུ་
གསུངས་པའི་ཕྱི་མའི་སྒྲུབ་བྱེད་ནི། འཁོར་བ་ལ་མཐའ་མེད་དེ། ཐོག་མ་མེད་པ་ནས་
སངས་རྒྱས་རྣམས་རིམ་པར་བྱོན་ཏེ་སེམས་ཅན་གྲངས་མེད་པ་ལ་ཆོས་བསྟན་ནས་ཡོངས་
སུ་མྱ་ངན་ལས་འདས་ཀྱང་སེམས་ཅན་གྱི་ཁམས་ལ་ཟད་པ་མེད་པའི་ཕྱིར། དཔེར་
ན་ནམ་མཁའ་ལ་རི་དང་ཁང་ཁྱིམ་ལ་སོགས་པའི་སྒྲིབ་བྱེད་དུ་མ་ཡོད་ཀྱང་ཟད་པའི་
མཐའ་མེད་པ་བཞིན་ཏེ། འགྲེལ་ཆེན་ལས། ཁ་ཅིག་ན་རེ། གང་འདི་སངས་རྒྱས་ཀྱི་
རིགས་འདི་ཐོག་མ་མེད་པ་ཡིན་པའམ། སངས་རྒྱས་རེ་རེ་བྱུང་བ་ན་སེམས་ཅན་གྲངས་
མེད་པ་ཡོངས་སུ་མྱ་ངན་ལས་འདའ་མོད་ཀྱི་དེ་ལྟར་ན་ཡང་འཁོར་བ་ལ་ཟད་པ་མེད་
པས་མཐའ་ཡས་པའི་ཕྱིར་ནམ་མཁའ་དང་འདྲ་སྟེ། རི་ལ་སོགས་པའི་བསྒྲིབས་གཡོགས་
དུ་མ་ཡོད་ཀྱང་ནམ་མཁའ་ལ་ནི་ཡོངས་སུ་ཟད་པ་མེད་དོ། །ཞེས་གསུངས། དང་
པོའི་སྒྲུབ་བྱེད་ནི། འཁོར་བ་ལ་མཐའ་ཡོད་དེ་བདག་མེད་རྟོགས་པའི་ཤེས་རབ་རིམ་
གྱིས་བསྒོམས་པ་ལས་འཁོར་བ་རྒྱུ་དང་བཅས་པ་ཟད་པར་སྤངས་པའི་དུས་སྲིད་པའི་ཕྱིར།
དཔེར་ན་གསེར་གྱི་གཡའ་ལ་སོགས་པ་རིམ་གྱིས་སྦྱངས་པས་མཐར་དག་པར་འགྱུར་
བ་བཞིན་ཏེ། དེ་ཉིད་ལས། གཞན དག་ན་རེ། གང་གཉེན་པོའི་ཆོས་དང་འཕྲད་པ་
ན་འགྲིབ་པའི་ཆོས་ཅན་དུ་སྣང་བ་དེ་ནི་གཉེན་པོའི་ཕྱོགས་ཤིན་ཏུ་འཕེལ་བ་ན་ཤིན་ཏུ་
འགྲིབ་པར་འགྱུར་བ་སྲིད་པ་ཡིན་ཏེ། དཔེར་ན་གསེར་གྱི་དྲི་མ་ལ་སོགས་པ་བཞིན་ནོ།
།འཁོར་བ་ཡང་བདག་མེད་པའི་མཚན་ཉིད་ཀྱི་གཉེན་པོའི་ཕྱོགས་མངོན་དུ་གྱུར་པ་ན་
འགྲིབ་པའི་ཆོས་ཅན་ཡིན་ནོ། །ཅེས་བྱ་བའི་རང་བཞིན་གྱི་རྟགས་ཀྱི་སྟོབས་ཀྱིས་འཁོར་



སྐབས་གཉིས་པ།
བ་རྒྱུན་ཆད་པ་ཡིན་ནོ། །ཞེས་གསུངས། དེ་ལ་སྤྱིར་འཁོར་བའི་ཐོག་མཐའ་མེད་པ་
ལ་སྔ་ཕྱིའི་མཁས་པ་ཐམས་ཅད་མཐུན་ཞིང་། ཕྱིས་ཀྱི་མཁས་པ་ཁ་ཅིག འཁོར་
བའི་ཕྱི་མཐའ་ཡང་མེད་དེ་འཁོར་བ་དེ་ཐོག་མ་དང་མཐའ་མ་མེད་པ་སྟོང་པ་ཉིད་ཀྱི་
སྟོང་གཞི་ཆོས་ཅན་ཡིན་པའི་ཕྱིར་དང་། ཕྱོགས་བཞིའི་ནམ་མཁའ་ལ་ཐུག་མཐའ་མེད་
པ་བཞིན་དུ་འཁོར་བའི་གཞི་སྣོད་ཀྱི་འཇིག་རྟེན་གྱི་ཕྱི་མཐའ་ཡང་མེད་དེ། འཁོར་བ་
པོ་བཅུད་ཀྱི་སེམས་ཅན་གྱི་ཕྱི་མཐའ་ཡང་མེད་པའི་ཕྱིར་ཏེ། སྡུད་པ་ལས། སེམས་
ཅན་རང་བཞིན་གང་ཡིན་དེ་ཡང་ཕ་མཐའ་མེད། །ཆོས་རྣམས་རང་བཞིན་གང་ཡིན་
དེ་ཡང་ཕ་མཐའ་ཡས། །འཇིག་རྟེན་མཁྱེན་པའི་ཤེས་རབ་དེ་ཡང་ཕ་མཐའ་ཡས། །ཅེས་
དང་། བཟང་སྤྱོད་ལས། ནམ་མཁའ་མཐས་གཏུགས་གྱུར་པ་ཇི་ཙམ་པར། །སེམས་
ཅན་མ་ལུས་མཐར་ཡང་དེ་བཞིན་ནོ། །ཅེས་དང༌། སྤྱོད་འཇུག་ལས། ཕྱོགས་བཅུ་
ནམ་མཁའི་མཐས་གཏུགས་པར། །སེམས་ཅན་ཀུན་དོན་སྒྲུབ་བྱའི་ཕྱིར། །ཅེས་དང་།
རྒྱུད་བླར། རྒྱུ་མཐའ་ཡས་དང་སེམས་ཅན་ཟད་མེད་དང་། །ཞེས་སོགས་རྒྱ་ཆེར་
གསུངས་པའི་ཕྱིར། ཞེས་ཟེར། འོ་ན་དུས་གསུམ་པོ་ཡང་མི་དམིགས་པར་ཐལ། དེ་
མི་དམིགས་པ་སྟོང་པ་ཉིད་ཀྱི་སྟོང་གཞི་ཆོས་ཅན་ཡིན་པའི་ཕྱིར། ཁྱབ་པ་ཁས། གཞན་
ཡང་འཁོར་བ་ལ་ཕྱི་མཐའ་ཡོད་དེ། འཁོར་བ་པའི་སེམས་ཅན་ཡིན་ན། སེམས་ཅན་
དེའི་འཁོར་བ་ལ་ཕྱི་མཐའ་ཡོད་དགོས་པའི་ཕྱིར་ཏེ། དེ་ཡིན་ན་སེམས་ཅན་དེའི་རྒྱུད་
ཀྱི་འཁོར་བའི་རྩ་བར་གྱུར་པའི་མ་རིག་པ་དེ་བདག་མེད་རྟོགས་པའི་ཤེས་རབ་ཀྱིས་སྤོང་
རུང་ཡིན་པས་ཁྱབ་པའི་ཕྱིར། སྔར་གྱི་ལུང་རྣམས་ཀྱིས་མི་གནོད་དེ། སེམས་ཅན་
རྒྱུན་ཆད་པ་མེད་པ་ལ་དགོངས་པའི་ཕྱིར་རོ། །



60
ཕར་ཕྱིན་སྤྱི་དོན།
བཞི་པ་སེམས་ཅན་ཐམས་ཅད་འཚང་རྒྱ་མི་རྒྱ་དཔྱད་པ་ནི། མཁས་པ་ཁ་ཅིག
སེམས་ཅན་ཐམས་ཅད་འཚང་རྒྱ་བར་ངེས་པ་ལྟ་ཞོག རྒྱ་རུང་ཙམ་ཡང་མ་ཡིན་ཏེ།
སངས་རྒྱས་ཀྱི་རྒྱུ་ཚོགས་གྲངས་ཚང་མ་ཡིན་པའི་ཕྱིར། མ་གྲུབ་ན། དེ་ཆོས་ཅན།
ལམ་ཞུགས་ཀྱི་གང་ཟག་ཡིན་པར་ཐལ། སངས་རྒྱས་ཀྱི་རྒྱུ་ཚོགས་གྲངས་ཚང་གི་གང་
ཟག་ཡིན་པའི་ཕྱིར། འོ་ན་མཐར་ཐུག་ཐེག་པ་གཅིག་ཏུ་མ་གྲུབ་པར་ཐལ། སེམས་
ཅན་ཐམས་ཅད་འཚང་མི་རྒྱ་བའི་ཕྱིར་ཞེ་ན། མ་ཁྱབ་སྟེ། ལམ་ཞུགས་ཀྱི་སེམས་
ཅན་ཐམས་ཅད་འཚང་རྒྱ་བ་ལ་དགོངས་ནས་མཐར་ཐུག་ཐེག་པ་གཅིག་ཏུ་གྲུབ་པར་
གསུངས་པའི་ཕྱིར། ཞེས་ཟེར་ན། འོ་ན་ཉན་ཐོས་འཕགས་པ་རྣམས་འཚང་རྒྱ་རུང་
ཡིན་ནམ་མིན། དང་པོ་ལྟར་ན། དེ་ཆོས་ཅན། འཚང་རྒྱ་རུང་མ་ཡིན་པར་ཐལ།
སངས་རྒྱས་ཀྱི་རྒྱུ་ཚོགས་གྲངས་ཚང་མ་ཡིན་པའི་ཕྱིར། མ་གྲུབ་ན་སོང་། དེ་ཆོས་
ཅན། ཐེག་ཆེན་ལམ་ཞུགས་ཀྱི་གང་ཟག་ཡིན་པར་ཐལ། སངས་རྒྱས་ཀྱི་རྒྱུ་ཚོགས་
གྲངས་ཚང་གི་གང་ཟག་ཡིན་པའི་ཕྱིར། གཉིས་པ་ལྟར་ན། དེ་ཆོས་ཅན། འཚང་རྒྱ་
བ་མ་ཡིན་པར་ཐལ། འཚང་རྒྱ་རུང་མ་ཡིན་པའི་ཕྱིར། འདོད་མི་ནུས་ཏེ། ལམ་
ཞུགས་ཀྱི་སེམས་ཅན་ཐམས་ཅད་འཚང་རྒྱ་བའི་ཕྱིར། ཡང་ཕྱིས་ཀྱི་མཁས་པ་ཁ་ཅིག
སེམས་ཅན་ཐམས་ཅད་འཚང་རྒྱ་ངེས་མ་ཡིན་ཞེས་ཟེར། མི་འཐད་དེ། སེམས་ཅན་
ཐམས་ཅད་འཚང་རྒྱ་ན་སེམས་ཅན་འཚང་རྒྱ་བར་ཚད་མས་ངེས་པ་དང་འཚང་རྒྱ་བར་
ཐག་ཆོད་པས་ཁྱབ་པའི་ཕྱིར། རང་ལུགས་ནི། སེམས་ཅན་ཐམས་ཅད་འཚང་རྒྱ་
ངེས་ཡིན་ཏེ། སེམས་ཅན་ཐམས་ཅད་ཀྱི་རྒྱུད་ཀྱི་སེམས་བདེན་སྟོང་ཡིན་པའི་ཕྱིར།
ཁྱབ་སྟེ། དེ་ཡིན་ན་སེམས་ཅན་ཐམས་ཅད་ཀྱི་རྒྱུད་ཀྱི་བདེན་འཛིན་བག་ཆགས་དང་



6
སྐབས་གཉིས་པ།
བཅས་པ་སེམས་ལ་འབྲལ་རུང་གི་གློ་བུར་བ་ཡིན་དགོས། དེ་ཡིན་ན་སེམས་ཅན་ཐམས་
ཅད་འཚང་རྒྱ་ངེས་ཡིན་པས་ཁྱབ་པའི་ཕྱིར། ཁོ་ན་རེ། སེམས་ཅན་ཐམས་ཅད་ཀྱི་
རྒྱུད་ཀྱི་བདེན་འཛིན་སེམས་ལ་འབྲལ་རུང་གི་གློ་བུར་བ་ཡིན་ཀྱང་། བདེན་འཛིན་འཇོམས་
པའི་གཉེན་པོ་རྒྱུད་ལ་སྐྱེ་རུང་དུ་མ་གྲུབ་བོ་ཞེ་ན། སེམས་ཅན་རྣམས་ཀྱི་རྒྱུད་ཀྱི་དྲི་མ་
འཇོམས་པར་བྱེད་པའི་ཐབས་མེད་པ་ཡིན་ནམ། ཐབས་ཡོད་ཀྱང་ཐབས་ཤེས་པ་མེད་
པ་ཡིན་ནམ། ཐབས་ཤེས་པ་ཡོད་ཀྱང་ཐབས་ལ་དོན་གཉེར་སྐྱེ་མི་སྲིད་པ་ཡིན་ནམ།
དེ་ཤེས་ཀྱང་ཐབས་ཤེས་པའི་གང་ཟག་གིས་བརྩེ་བས་ཀུན་ནས་བསླང་ནས་ཐབས་སྟོན་
པ་མེད་པ་ཡིན་ནམ། བསྟན་ཡང་ཐབས་དེ་ལ་ཞུགས་ནས་སྒོམ་པར་བྱེད་པ་མི་སྲིད་
པ་ཡིན་ནམ་བརྟག དང་པོ་མི་རིགས་ཏེ། བདག་མེད་རྟོགས་པའི་ཤེས་རབ་བསྒོམས་
པར་བྱས་པ་ལས་དྲི་མ་མཐའ་དག་ཟད་པར་བྱེད་ནུས་པའི་ཕྱིར། གཉིས་པ་མི་རིགས་
ཏེ༑ སེམས་ཅན་གྱི་དོན་དུ་ཐབས་བདག་མེད་རྟོགས་པའི་ཤེས་རབ་བསྒོམས་པ་མཐར་
ཕྱིན་པའི་སྟོན་པ་རིགས་པས་གྲུབ་པའི་ཕྱིར། གསུམ་པ་ཡང་མི་རིགས་ཏེ། སངས་
རྒྱས་རྣམས་ཀྱིས་བསྐུལ་བ་ལ་བརྟེན་ནས་མངོན་མཐོ་ལ་དོན་གཉེར་མ་སྐྱེས་པའི་སེམས་
ཅན་མི་སྲིད་པའི་ཕྱིར་དང་། ངེས་ལེགས་ལ་དོན་གཉེར་རེ་ཤིག་མ་སྐྱེས་ཀྱང་སངས་
རྒྱས་ཀྱི་རིགས་ཡོད་པས་རེ་ཤིག་ནས་འཁོར་བས་ཡིད་འབྱུང་བ་དང་། མྱང་འདས་ལ་
དོན་གཉེར་གྱི་བློ་སྐྱེ་བར་འགྱུར་བའི་ཕྱིར། །བཞི་པ་ཡང་མི་རིགས་ཏེ། སེམས་ཅན་
རང་གི་ངོས་ནས་དོན་གཉེར་སྐྱེས་པའི་ཚེ་སངས་རྒྱས་བཅོམ་ལྡན་འདས་སེམས་ཅན་
ཐམས་ཅད་ལ་མ་བུ་གཅིག་པ་ལྟ་བུའི་བརྩེ་བ་ཉམས་པ་མི་མངའ་བས་ཆོས་སྟོན་པའི་
མཛད་པ་མི་འདོར་བའི་ཕྱིར། ལྔ་པ་ཡང་མི་རིགས་ཏེ། རེ་ཤིག་གི་ཚེ་ན་རིགས་སད་



ཕར་ཕྱིན་སྤྱི་དོན།
པའི་རྐྱེན་ཚང་ནས་རིགས་སད་པར་འགྱུར་བ་རྒྱུད་བླ་རྩ་འགྲེལ་སོགས་ལས་ལེགས་པར་
སྒྲུབ་པའི་ཕྱིར་རོ། ། །
ལྔ་པ་ཉན་རང་དགྲ་བཅོམ་ཐེག་ཆེན་གྱི་ལམ་གང་ནས་འཇུག་དཔྱད་པ་ནི། སྔ་
མ་ཁ་ཅིག ཉན་རང་ལ་ཆོས་ཀྱི་བདག་མེད་རྟོགས་པ་ཡོད་པ་ལྟར་ན་སྟོང་ཉིད་མངོན་
སུམ་དུ་རྟོགས་ཟིན་པས་ཐེག་ཆེན་གྱི་མཐོང་ལམ་མན་ཆད་རྒྱུད་ལ་མི་སྐྱེད་པར་ས་བདུན་
པའམ་བརྒྱད་པ་ནས་འཇུག་པ་དང་། ཉན་རང་ལ་ཆོས་ཀྱི་བདག་མེད་རྟོགས་པ་མེད་
པ་ལྟར་ན་སྟོང་ཉིད་མངོན་སུམ་གྱིས་གསར་དུ་རྟོགས་པའི་ཐེག་ཆེན་གྱི་མཐོང་ལམ་གསར་
དུ་སྐྱེ་དགོས་ཤིང་། དེའི་རྒྱུར་ཐེག་ཆེན་གྱི་ཚོགས་སྦྱོར་གྱི་ལམ་ཡང་བསྐྱེད་དགོས་པས།
ཐེག་ཆེན་གྱི་ཚོགས་ལམ་ནས་འཇུག་པར་བཞེད་པ་ཡིན་ཟེར། མི་ལེགས་ཏེ། ཉན་
རང་དགྲ་བཅོམ་པས་སྟོང་ཉིད་མངོན་སུམ་གྱིས་གསར་དུ་རྟོགས་པ་ཙམ་གྱི་ཆེད་དུ་ཐེག་
ཆེན་གྱི་མཐོང་ལམ་བསྐྱེད་པ་མིན་གྱི་ཚོགས་གཉིས་རྒྱ་ཆེན་པོས་ཟིན་པའི་ཐེག་ཆེན་གྱི་
མཐོང་ལམ་རང་རྒྱུད་ལ་བསྐྱེད་དགོས་པའི་ཕྱིར། གཞན་ཡང་མྱུར་དུ་བླ་མེད་རྫོགས་
བྱང་ཐོབ་པར་འདོད་པས་ཐོག་མར་ཉན་ཐོས་ཀྱི་ལམ་དུ་འཇུག་རིགས་པར་ཐལ། མཛོད་
ལས། མྱུར་བ་སྲིད་པ་གསུམ་གྱི་མཐར་། །ཞེས་གསུངས་པ་ལྟར་བརྩོན་འགྲུས་ཤིན་
ཏུ་འབར་བའི་ཉན་ཐོས་ཚོགས་ལམ་པས་ཚེ་གསུམ་ལ་ཉན་ཐོས་དགྲ་བཅོམ་པའི་གོ་འཕང་
ཐོབ་ནུས། ཉན་རང་དགྲ་བཅོམ་ཐེག་ཆེན་ལམ་དུ་འཇུག་པའི་ཚེ་ས་དྲུག་པ་མན་ཆད་
རྒྱུད་ལ་སྐྱེད་མི་དགོས་པར་ས་བདུན་པའམ་བརྒྱད་པ་ནས་ཞུགས་པས་ཆོག ཐེག་ཆེན་
གྱི་ཚོགས་སྦྱོར་དང་ས་དང་པོ་རྣམས་ཀྱི་སྐབས་སུ་ཡང་བསྐལ་པ་གྲངས་མེད་གཅིག་ཏུ་
ཚོགས་བསགས་དགོས་པའི་ཕྱིར། རང་གི་ལུགས་ནི། ཉན་རང་ལ་ཆོས་ཀྱི་བདག་མེད་



སྐབས་གཉིས་པ།
རྟོགས་པ་ཡོད་མེད་གང་ཡིན་ཀྱང་ཉན་རང་ཐེག་ཆེན་ལམ་དུ་འཇུག་པའི་ཚེ། ཐེག་ཆེན་
གྱི་ཚོགས་ལམ་ནས་ངེས་པར་འཇུག་དགོས་ཏེ། ཐེག་ཆེན་ལམ་དུ་འཇུག་པ་ལ་བྱང་
ཆུབ་མཆོག་ཏུ་སེམས་བསྐྱེད་དགོས་ཤིང་། ཐེག་ཆེན་དུ་སེམས་བསྐྱེད་པའི་ཐོག་མ་ཐེག་
ཆེན་གྱི་ཚོགས་ལམ་ཡིན་པའི་ཕྱིར་དང་། ཐེག་ཆེན་གྱི་ལམ་ལྔ་ཕྱི་མ་ཕྱི་མ་ཡིན་ན།
རང་གི་ཉེར་ལེན་སྔ་མ་སྔ་མ་སྔོན་དུ་སོང་བས་ཁྱབ་པའི་ཕྱིར་ཏེ། ཚིག་གསལ་ལས།
ཉན་ཐོས་དང་རང་སངས་རྒྱས་དེ་དག་ཞི་བའི་དབྱིངས་ལས་ལངས་ཏེ་ལམ་མཆོག་ཤེས་
པར་བྱེད་པ་ན་སྐབས་དང་པོ་ནས་བསྟན་པའི་སེམས་བསྐྱེད་པ་ཐོག་མ་དང་། གཉིས་
པ་དང་། གསུམ་པ་དང་པོར་བྱས་ཏེ། ཞེས་གསུངས། འོ་ན་ཉན་རང་དགྲ་བཅོམ་
ཐེག་ཆེན་ལམ་དུ་ཞུགས་པའི་བྱང་སེམས་ཚོགས་ལམ་པ་དེ་སོ་སྐྱེ་དང་འཕགས་པ་གང་
ཡིན་ཞེ་ན། ཁ་ཅིག ཐེག་ཆེན་གྱི་གང་ཟག་དང་འཕགས་པའི་གཞི་མཐུན་ཡིན་པ་
ལ་བསམ་ནས་ཐེག་ཆེན་འཕགས་པར་བཞེད། ལ་ལ་ཐེག་ཆེན་སོ་སྐྱེ་ཡིན་པ་ལ་བསམ་
ནས་སོ་སྐྱེར་བཞེད། གཞན་དག་ཐེག་ཆེན་འཕགས་པ་དང་། ཐེག་དམན་འཕགས་པ་
གང་ཡང་མ་ཡིན་པའི་འཕགས་པ་ཡིན་པ་ལ་བསམས་ནས་འཕགས་པ་ཕུང་གསུམ་པར་
བཞེད་པ་སོགས་མང་དུ་ཡོད་ཀྱང་ལེགས་པར་མ་མཐོང་ངོ༌། །རང་གི་ལུགས་ནི། རིགས་
པ་བཞིན་སྨྲ་སྟེ་བརྒལ་ལན་གྱི་སྐབས་སུ་འཆད་པར་འགྱུར་རོ། །འོ་ན་ལམ་ཤེས་སྒོམ་
པ་པོའི་རྟེན་གྱི་གང་ཟག་ལ་ཁྱད་ཆོས་ལྔ་བཤད་པའི་བཞི་པ་རང་བཞིན་དེ་ཇི་ལྟ་བུ་ཡིན་
ཞེ་ན། དེ་ཡོད་དེ། ཉོན་མོངས་པ་རྣམ་པ་ཐམས་ཅད་དུ་ཆེད་དུ་གཉེར་ནས་སྤོང་བ་
མིན་པ་ཞེས་བྱ་བ་དེ་ཡིན་པའི་ཕྱིར་ཏེ། འགྲེལ་པར། བྱང་ཆུབ་ཏུ་སེམས་བསྐྱེད་པ་
ནི་འཁོར་བ་ཇི་སྲིད་པར་སེམས་ཅན་གྱི་དོན་བྱེད་པར་ཞུགས་པ་ཉིད་ཀྱིས་ཉོན་མོངས་



64
ཕར་ཕྱིན་སྤྱི་དོན།
པ་རྣམ་པ་ཐམས་ཅད་དུ་སྤངས་པ་མ་ཡིན་པ་ཞེས་བྱ་བ་ནི་རང་བཞིན་ཡིན་ནོ། །ཞེས་
གསུངས། འོ་ན་སྐབས་འདིར་བསྟན་གྱི་ཉོན་མོངས་པ་དེ་ཇི་ལྟ་བུ་ཡིན་ཞེ་ན། སྔ་མ་
ཁ་ཅིག སྐབས་འདིར་བསྟན་གྱི་ཉོན་མོངས་ཉོན་མོངས་བཏགས་པ་བ་ཡིན་པའི་དབང་
དུ་བྱས་ནས། བློ་གྲོས་རྒྱ་མཚོས་ཞུས་པའི་མདོ་ལས་གསུངས་པའི་བྱང་སེམས་འཕགས་
པ་འཁོར་བར་སྐྱེ་བ་ལེན་པའི་རྒྱུ་བརྒྱད་པོ་སྐབས་འདིར་བསྟན་གྱི་ཉོན་མོངས་ཡིན་ལ།
རྒྱུ་བརྒྱད་ནི། མདོ་ལས། དེ་དག་གི་འཁོར་བའི་རྒྱུ་དགེ་བའི་རྩ་བ་དང་མཚུངས་པར་
ལྡན་པའི་ཉོན་མོངས་པ་གང་ཞེ་ན། འདི་ལྟ་སྟེ་བསོད་ནམས་ཀྱི་ཚོགས་ཡོངས་སུ་འཚོལ་
བས་མི་ངོམས་པ་དང་། བསམ་བཞིན་དུ་སྲིད་པར་སྐྱེ་བ་ཡོངས་སུ་འཛིན་པ་དང་། སངས་
རྒྱས་དང་ཕྲད་པ་དོན་དུ་གཉེར་བ་དང་། སེམས་ཅན་ཡོངས་སུ་སྨིན་པར་བྱ་བའི་ཕྱིར་
མི་སྐྱོ་བ་དང་། དམ་པའི་ཆོས་འཛིན་པ་ལ་བརྩོན་པ་དང་། སེམས་ཅན་གྱི་བྱ་བ་ཇི་
ཡོད་པ་ལ་འགྲུས་པ་དང་། ཆོས་ལ་ཆགས་པའི་བསམ་པ་དང་མ་བྲལ་བ་དང་། ཕ་
རོལ་ཏུ་ཕྱིན་པའི་ཀུན་ཏུ་སྦྱོར་བ་རྣམས་མི་འདོར་བ་སྟེ། ཞེས་གསུངས་པ་ལྟར་རོ། །འོ་
ན་བརྒྱད་པོ་དེ་ལ་ཉོན་མོངས་པ་ཞེས་གསུངས་པ་མི་འཐད་པར་ཐལ། དེ་དགེ་རྩ་ཡིན་
པའི་ཕྱིར་ཞེ་ན། དེ་ཡང་མདོ་ལས། བཅོམ་ལྡན་འདས་གང་གི་ཚེ་དགེ་བའི་རྩ་བ་ལགས་
ན༔ དེ་རྒྱུ་ཅིའི་སླད་དུ་ཉོན་མོངས་པ་ཞེས་བགྱི་ཞེས་གསུངས། སྐྱོན་མེད་དེ། རྒྱུ་
བརྒྱད་པོ་དེ་ཉོན་མོངས་དངོས་མིན་ཀྱང་ཉོན་མོངས་ཀྱི་མིང་གིས་འདོགས་པའི་ཆོས་གསུམ་
ཚང་བས་ཉོན་མོངས་ཞེས་བཏགས་ནས་བསྟན་པའི་ཕྱིར། ཉོན་མོངས་ཀྱི་མིང་གིས་
འདོགས་པའི་རྒྱུ་མཚན་ཡོད་དེ། ཉོན་མོངས་ཀྱི་དབང་གིས་ཁམས་གསུམ་དུ་སྦྱོར་བ་
བཞིན་དུ་བྱང་འཕགས་རྣམས་རྒྱུ་བརྒྱད་པོ་དེའི་དབང་གིས་ཁམས་གསུམ་དུ་སྦྱོར་བའི་



65
སྐབས་གཉིས་པ།
ཕྱིར། དགོས་པ་ཡོད་དེ། བྱང་སེམས་འཕགས་པས་གཞན་དོན་ལྷུར་ལེན་པ་ཡིན་ནོ།།
ཞེས་ཤེས་པའི་ཆེད་ཡིན་པའི་ཕྱིར། དངོས་ལ་གནོད་བྱེད་ཡོད་དེ། དགེ་རྩ་མཚན་
ཉིད་པ་ཡིན་པའི་ཕྱིར། དེ་ཡང་མདོ་དེ་ལས། བློ་གྲོས་རྒྱ་མཚོ་འདི་ལྟར། དེ་ལྟ་བུའི་
རང་བཞིན་གྱི་ཉོན་མོངས་པ་དེ་དག་གིས་བྱང་ཆུབ་སེམས་དཔའ་ཁམས་གསུམ་དུ་ཀུན་
ཏུ་སྦྱོར་ལ། ཁམས་གསུམ་པོ་ཡང་ཉོན་མོངས་པ་ལས་བྱུང་བ་ཡིན་ནོ། །ཞེས་དང་།
ཇི་སྲིད་ཁམས་གསུམ་པོར་ཀུན་ཏུ་སྦྱོར་བས་ཡིན་གྱི་སེམས་ཉེ་བར་ཉོན་མོངས་པས་ནི་
མ་ཡིན་ནོ། །ཞེས་གསུངས། ཞེས་ཟེར། དེ་མི་འཐད་དེ། མདོ་དེ་ལས་གསུངས་པའི་
བྱང་སེམས་འཕགས་པ་འཁོར་བར་སྐྱེ་བ་ལེན་པའི་རྒྱ་བརྒྱད་པོ་དེ་ལམ་ཤེས་ཀྱི་ཐབས་
ཀྱི་ཆ་ཡོངས་སུ་རྫོགས་པ་ཡིན་པས། བྱང་སེམས་འཕགས་པས་ཆེད་དུ་གཉེར་ནས་སྤོང་
ངམ་སྙམ་པའི་དོགས་པ་སྐབས་འདིར་དཔྱད་མི་དགོས་པའི་ཕྱིར་དང་། སྐབས་འདིར་
བསྟན་གྱི་ཉོན་མོངས་ཉོན་མོངས་བཏགས་པ་བ་མ་ཡིན་པའི་ཕྱིར། ཕྱི་མ་མ་གྲུབ་ན།།
ཉན་ཐོས་སློབ་པ་འཕགས་པས་སྤང་བྱའི་གཙོ་བོར་བྱས་ནས་སྤོང་བའི་ཉོན་མོངས་ཉོན་
མོངས་བཏགས་པ་བ་ཡིན་པར་ཐལ། མ་གྲུབ་པ་དེའི་ཕྱིར། ཁྱབ་སྟེ། དམན་ལམ་
སྔོན་དུ་མ་སོང་བའི་བྱང་སེམས་འཕགས་པས་རང་རྒྱུད་ཀྱི་འདོད་སྲིད་ཀྱི་ཟག་པ་ཆེད་
དུ་གཉེར་ནས་མི་སྤོང་བར་བླ་མེད་བྱང་ཆུབ་སྒྲུབ་པར་བྱེད་པས། ཉན་ཐོས་ཀྱི་ལམ་
ལས་རང་བཞིན་གྱི་ཁྱད་ཞུགས་པར་སྐབས་འདིར་སྟོན་པའི་ཕྱིར། ཡང་ཁ་ཅིག དཔལ་
འཕྲེང་གི་མདོ་ལས། བཅོམ་ལྡན་འདས་དཔེར་ན་ལེན་པའི་རྐྱེན་གྱིས་ཟག་པ་དང་བཅས་
པའི་ལས་ཀྱི་རྒྱུ་ལས་སྲིད་པ་གསུམ་འབྱུང་བ་དེ་བཞིན་དུ། མ་རིག་བག་ཆགས་ཀྱི་སའི་
རྐྱེན་གྱིས་ཟག་པ་མེད་པའི་ལས་ཀྱི་རྒྱུ་ལས་དགྲ་བཅོམ་པ་དང་རང་སངས་རྒྱས་དང་།



ཕར་ཕྱིན་སྤྱི་དོན།
66
དབང་ཐོབ་པའི་བྱང་ཆུབ་སེམས་དཔའ་རྣམས་ཀྱི་ཡིད་ཀྱི་རང་བཞིན་གྱི་ལུས་གསུམ་
འབྱུང་སྟེ། ཞེས་གསུངས་པ་ལྟར། མ་རིག་བག་ཆགས་ཀྱི་ས་སྐབས་འདིར་བསྟན་གྱི་
ཉོན་མོངས་ཡིན་ཟེར་བའང་སྔ་མ་ཉིད་ཀྱིས་ཁེགས་སོ། །འོ་ན་མ་རིག་བག་ཆགས་ཀྱི་
ས་དང་ཟག་པ་མེད་པའི་ལས་ལ་བརྟེན་ནས་ཡིད་ཀྱི་རང་བཞིན་གྱི་ལུས་ལེན་པ་ལམ་གྱི་
གནས་སྐབས་གང་ནས་ཡོད་པ་ཡིན་ཞེ་ན། རྣམ་བཤད་ལས། ས་བདུན་པ་མན་ཆད་
ལ་གནས་པའི་བྱང་སེམས་འཕགས་པས་ཀྱང་འབད་པས་སྒྲུབ་ན་དེ་ལྟར་ལེན་ནུས་མོད།
ངམ་ངམ་ཤུགས་ཀྱི་གྲུབ་པ་ནི་ཉན་རང་དགྲ་བཅོམ་པ་དང༌། དག་ས་ལ་གནས་པའི་
བྱང་སེམས་ལ་ཡོད་པར་བཤད། དེ་ཡང་འབད་པས་སྒྲུབ་ན་ཞེས་པའི་གསུང་གི་ནུས་
པས་དེ་ལྟར་ལེན་མི་ནུས་པའི་བྱང་སེམས་འཕགས་པ་ཡོད་པ་ལྟར་སྣང་ཡང་
། རྗེ་ཉིད་
ཀྱི་གསུང་རབ་དང་མཁས་གྲུབ་ཐམས་ཅད་མཁྱེན་པའི་གསུང་ལས། ས་དང་པོ་ནས་
ངེས་པར་ལེན་ནུས་པར་བཤད་དོ། །ཡང་ཁ་ཅིག སྐབས་འདིར་བསྟན་གྱི་ཉོན་མོངས་
ཉོན་མོངས་མཚན་ཉིད་པ་ཡིན་ཀྱང་། བྱང་སེམས་འཕགས་པ་འཁོར་བར་སྐྱེ་བ་ལེན་
པའི་རྒྱུར་དགོས་ལ། འོན་ཀྱང་ཉོན་མོངས་པའི་ཉེས་པ་སེམས་རྒྱུད་རབ་ཏུ་མ་ཞི་བར་
བྱེད་པ་དང་། ཉོན་མོངས་པའི་གཞན་དབང་དུ་གྱུར་ནས་སྐྱེ་བ་ལེན་པ་སོགས་ཀྱི་ནུས་
པ་བཅོམ་པས་ས་ཐམས་ཅད་དུ་ཉོན་མོངས་པའི་ཉེས་པ་མི་སྐྱེད་པར་བཤད་པ་ཡིན་ནོ།།
ཞེས་ཟེར། ཤིན་ཏུ་མི་ལེགས་ཏེ། བྱང་སེམས་འཕགས་པ་ཉོན་མོངས་པའི་དབང་གིས་
འཁོར་བར་སྐྱེ་བ་མི་ལེན་པའི་ཕྱིར་ཏེ། བྱང་འཕགས་ཀྱིས་ཉོན་མོངས་ཀྱི་དབང་གིས་
སྐྱེ་བ་དང་ན་བ་ལ་སོགས་པའི་སྡུག་བསྔལ་སྤངས་པའི་ཕྱིར། དེ་ཡང་རྒྱུད་བླ་མར།
འཕགས་པས་ན་དང་རྒ་བ་དང་། །འཆི་བའི་སྡུག་བསྔལ་རྩད་ནས་སྤངས། །ལས་དང་



67
སྐབས་གཉིས་པ།
ཉོན་མོངས་དབང་གིས་སྐྱེ། །དེ་ལ་དེ་མེད་ཕྱིར་དེ་མེད། །ཞེས་གསུངས། འོ་ན་འགྲེལ་
ཆེན་ལས། མ་རིག་པ་དང་ལྟ་བས་བསྡུས་པའི་བག་ལ་ཉལ་སྤོང་གི་འདོད་པ་དང་སྲིད་
པའི་ཟག་པ་ནི་མ་ཡིན་ཏེ། བསམ་བཞིན་དུ་སྲིད་པར་སྐྱེ་བ་ལེན་པའི་ཕྱིར་རོ། །ཞེས་
གསུངས་པ་ཇི་ལྟར་ཡིན་ཞེ་ན། དེའི་དོན་ནི་དམན་ལམ་སྔོན་དུ་མ་སོང་བའི་བྱང་སེམས་
འཕགས་པས་རང་རྒྱུད་ཀྱི་འདོད་པའི་སས་བསྡུས་ཀྱི་འདོད་ཆགས་ཆེད་དུ་གཉེར་ནས་
མི་སྤོང་སྟེ། དེ་སྙིང་རྗེ་དང་སྨོན་ལམ་གྱི་དབང་གིས་འཁོར་ལོས་བསྒྱུར་བའི་རྒྱལ་པོ་
སོགས་ཀྱི་ལུས་བཟུང་ནས་རང་རྒྱུད་ཀྱི་འདོད་པའི་སས་བསྡུས་ཀྱི་འདོད་ཆགས་བུ་སྟོང་
སྐྱེ་བ་སོགས་གཞན་དོན་སྒྲུབ་པའི་ཡན་ལག་ཏུ་བསྒྱུར་བའི་ཕྱིར། ཡང་དེས་རང་རྒྱུད་
ཀྱི་སྲིད་པའམ་གཟུགས་ཀྱི་སས་བསྡུས་ཀྱི་འདོད་ཆགས་ཆེད་དུ་གཉེར་ནས་མི་སྤོང་སྟེ།
དེས་གཟུགས་ཁམས་སུ་སྐྱེ་བ་བླངས་པ་ན་རང་རྒྱུད་ཀྱི་མཉམ་བཞག་གི་སས་བསྡུས་ཀྱི་
འདོད་ཆགས་ཀྱི་དབང་གིས་སེམས་ཅན་གཞན་དགའ་བར་བྱས་ནས་གཞན་དོན་བྱེད་
པའི་ཕྱིར། དམན་ལམ་སྔོན་དུ་མ་སོང་བའི་བྱང་སེམས་འཕགས་པས་ཉོན་མོངས་ཅན་
གྱི་མ་རིག་པ་དང་ཉོན་མོངས་ཅན་གྱི་ལྟ་བ་ཆེད་དུ་གཉེར་ནས་སྤོང་སྟེ། དེས་ཉོན་མོངས་
ཅན་གྱི་མ་རིག་པ་དང་། ཉོན་མོངས་ཅན་གྱི་ལྟ་བ་གཞན་དོན་སྒྲུབ་པའི་ཡན་ལག་ཏུ་
བསྒྱུར་མི་ནུས་པའི་ཕྱིར། དེ་ལྟར་ན་འདོད་སྲིད་ཀྱི་ཟག་པ་སྐབས་འདིར་བསྟན་གྱི་ཉོན་
མོངས་ཡིན་ཏེ། གོང་དུ་བཤད་པ་རྣམས་ལས་དེ་ལྟར་གྲུབ་པའི་ཕྱིར། །
འོ་ན། ལམ་ཤེས་སྒོམ་པ་པོའི་རྟེན་གྱི་གང་ཟག་ཁྱད་ཆོས་ལྔ་ལྡན་དུ་བཤད་པ་
དེ་ལྟར་ཡིན་ན། དེས་ལམ་ཤེས་སྒོམ་ཚུལ་ཇི་ལྟར་ཡིན་ཞེ་ན། དེ་ཡང་དང་པོར་ཉན་
ཐོས་ཀྱི་ལམ་ཤེས་པའི་ལམ་ཤེས་སྒོམ་ཚུལ་བཤད་པ་ལ། མདོའི་དབང་དུ་བྱས་ན། བརྒྱ་



68
ཕར་ཕྱིན་སྤྱི་དོན།
བྱིན་གྱིས་རབ་འབྱོར་ལ་ཡུམ་གང་ཞེས་དྲིས་པའི་ལན་དུ། ཀོ་ཤི་ཀ་དེ་ལ་བྱང་ཆུབ་
སེམས་དཔའ་སེམས་དཔའ་ཆེན་པོའི་ཤེས་རབ་ཀྱི་ཕ་རོལ་ཏུ་ཕྱིན་པ་གང་ཞེ་ན། འདི་
ལ་བྱང་ཆུབ་སེམས་དཔའ་སེམས་དཔའ་ཆེན་པོ་ རྣམ་པ་ཐམས་ཅད་མཁྱེན་པ་ཉིད་དང་
ལྡན་པའི་སེམས་བསྐྱེད་པས་དེ་མི་དམིགས་པའི་ཚུལ་གྱིས་གཟུགས་ནི་མི་རྟག་པ་ཉིད་
དུ་ཡིད་ལ་བྱའོ། །བདག་མེད་པ་དང་། སྡུག་བསྔལ་བ་དང་། ཞི་བ་ཉིད་དུ་ཡིད་ལ་
བྱའོ། །ནད་དང་ཟུག་རྔུ་དང་འབྲས་དང་སྡིག་པ་ཉིད་དུ་ཡིད་ལ་བྱའོ། །ཕ་རོལ་ཉིད་
དང་འཇིག་པའི་ཆོས་ཅན་ཉིད་དང་། གཡོ་བ་ཉིད་དང་རབ་ཏུ་འཇིག་པ་ཉིད་དང་ནད་
འགོ་བ་ཉིད་དང་འཇིགས་པ་དང་ཉེ་བར་འཚེ་བ་ཉིད་དུ་ཡིད་ལ་བྱའོ། །བདག་མེད་པ་
ཉིད་དང་ཞི་བ་ཉིད་དང་དབེན་པ་ཉིད་དང་སྟོང་པ་ཉིད་དང་མཚན་མ་མེད་པ་ཉིད་དང་
སྨོན་པ་མེད་པ་ཉིད་དང་མངོན་པར་འདུ་བྱེད་པ་མེད་པ་ཉིད་དུ་ཡིད་ལ་བྱའོ་ཞེས་དང་།
དྲན་པ་ཉེ་བར་གཞག་པ་བཞི་སྒོམ་མོ་ཞེས་པ་ནས། སངས་རྒྱས་ཀྱི་ཆོས་མ་འདྲེས་པ་
བཅོ་བརྒྱད་སྒོམ་མོ་ཞེས་པའི་བར་དང་། སྦྱིན་པའི་ཕ་རོལ་ཏུ་ཕྱིན་པ་ལ་སྤྱོད་ཅེས་པ་
ནས། ཤེས་རབ་ཀྱི་ཕ་རོལ་ཏུ་ཕྱིན་པ་ལ་སྤྱོད་ཅེས་པའི་བར་དང་། ཤེར་ཕྱིན་ལ་སྤྱོད་
པའི་ཚེ་ཆོས་ཀྱི་ཆོས་ལ་སྦྱོར་བ་མི་བྱེད་དེ། ཞེས་དང་། ཀོ་ཤི་ཀ་ཡོངས་སུ་བསྔོས་
པའི་སེམས་གང་ཡིན་པ་དེ་ནི་སེམས་མ་ཡིན་ཅེས་པའི་མདོ་རྣམས་གསུངས། དེ་ཡང་
མདོ་འདི་རྣམས་ཀྱིས་ཤེས་བྱ་ཉན་ཐོས་ཀྱི་ལམ་གྱི་དམིགས་པ་བདེན་བཞིའི་སྟེང་གི་རྣམ་
པ་ཉེར་གསུམ་བསྟན་པ་ཡིན་ཏེ། སྡུག་ཀུན་གྱི་རྣམ་པ་བཅོ་ལྔ་འགོག་ལམ་གྱི་རྣམ་པ་
བརྒྱད་དང་བཅས་པ་བསྟན་པའི་ཕྱིར། སྡུག་ཀུན་གཉིས་ཀྱི་རྣམ་པ་ལ་བཅོ་ལྔ་ཡོད་དེ།
༡༽ སྤུར་རྙིང་ ༡༡༣/བ/༧ ཆེན་པོས་



69
སྐབས་གཉིས་པ།
སྡུག་ཀུན་སོ་སོའི་རྣམ་པ་བརྒྱད་དང་ཐུན་མོང་གི་རྣམ་པ་བདུན་ཡོད་པའི་ཕྱིར། བདུན་
ཡོད་པ་ཡིན་ཏེ། ཡིད་འབྱུང་བར་བྱ་བའི་རྣམ་པ་གཉིས། འདོད་ཆགས་དང་བྲལ་བར་
བྱ་བའི་རྣམ་པ་གཉིས། འགོག་པར་བྱ་བའི་རྣམ་པ་གསུམ་ཡོད་པའི་ཕྱིར། དེ་ཡང་
སྡུག་ཀུན་ཐུན་མོང་གི་སྟེང་གི་ཕ་རོལ་དང་འཇིག་པའི་ཆོས་ཅན་གྱི་རྣམ་པ་གཉིས་ལ་
རྣམ་གྲངས་བསྡུ་བར་ཡིད་འབྱུང་བའི་རྣམ་པ་ཞེས་འཆད་པའི་རྒྱུ་མཚན་ཡོད་དེ། ཉན་
ཐོས་ཀྱི་རིགས་ཅན་རྣམས་ཀྱི་རྣམ་པ་གཉིས་པོ་འདིའི་སྒོ་ནས་ཉན་ཐོས་ཀྱི་སྦྱོར་ལམ་དུ་
ཡིད་འབྱུང་བར་བྱེད་པ་ཡིན་པའི་ཕྱིར། སྡུག་ཀུན་ཐུན་མོང་གི་སྟེང་གི་གཡོ་བ་དང་
རབ་ཏུ་འཇིག་པའི་རྣམ་པ་གཉིས་ལ་རྣམ་གྲངས་བསྡུ་བར་འདོད་ཆགས་དང་བྲལ་བའི་
རྣམ་པ་ཞེས་འཆད་པའི་རྒྱུ་མཚན་ཡོད་དེ། ཉན་ཐོས་ཀྱི་རིགས་ཅན་རྣམས་ཀྱི་རྣམ་པ་
གཉིས་པོ་འདིའི་སྒོ་ནས་ཉན་ཐོས་ཀྱི་མཐོང་ལམ་དུ་འདོད་ཆགས་དང་བྲལ་བར་བྱ་བའི་
ཆེད་ཡིན་པའི་ཕྱིར། སྡུག་ཀུན་ཐུན་མོང་གི་སྟེང་གི་ནད་འགོ་བ་དང་འཇིགས་པ་དང་
ཉེར་འཚེའི་རྣམ་པ་གསུམ་ལ་རྣམ་གྲངས་བསྡུ་བར་འགོག་པར་བྱ་བའི་རྣམ་པ་ཞེས་འཆད་
པའི་རྒྱུ་མཚན་ཡོད་དེ། ཉན་ཐོས་ཀྱི་རིགས་ཅན་རྣམས་ཀྱི་རྣམ་པ་གསུམ་པོ་འདིའི་སྒོ་
ནས་ཉན་ཐོས་ཀྱི་མི་སློབ་ལམ་དུ་སྡུག་ཀུན་མ་ལུས་པར་འགོག་དགོས་སོ་ཞེས་ཤེས་པའི་
ཆེད་ཡིན་པའི་ཕྱིར། དེ་སྐད་དུ་ཡང་རྣམ་གྲངས་བསྡུ་བ་ལས། ཡིད་འབྱུང་བ་ནི་མཐོང་
བའི་ལམ་ལའོ། །འདོད་ཆགས་དང་བྲལ་བ་ནི་སྒོམ་པའི་ལམ་ཡོངས་སུ་རྫོགས་པ་དག་
ལའོ། །འགོག་པ་ནི་ཕུང་པོ་ཐམས་ཅད་འགོག་པའོ། །ཡིད་འབྱུང་བ་དང་འདོད་ཆགས་
དང་བྲལ་བ་ལ་ཞུགས་པ་ནི་དེ་གཉིས་ཀྱི་སྦྱོར་བ་ལ་གནས་པ་རྣམས་ཡིན་ནོ། །འགོག་
པ་ལ་ཞུགས་པ་ནི་མི་སློབ་པ་རྣམས་ཡིན་ནོ། །ཞེས་གསུངས། དེ་ལྟར་ཤེས་བྱ་ཉན་



ཕར་ཕྱིན་སྤྱི་དོན།
70
ཐོས་ཀྱི་ལམ་གྱི་དམིགས་པར་བདེན་པ་བཞིའི་སྟེང་གི་རྣམ་པ་ཉེར་གསུམ་བསྟན་པ་ལ་
དགོས་པ་ཡོད་དེ། ཉན་ཐོས་ཀྱི་རིགས་ཅན་རྣམས་ཀྱིས་སྡུག་ཀུན་གྱི་རྣམ་པ་བཅོ་ལྔ་
ལ་བརྟེན་ནས་འཁོར་བ་རྒྱུ་དང་བཅས་པའི་ཉེས་དམིགས་མཐའ་དག་ཁོང་དུ་ཆུད་དེ། དེ་
དག་ལ་འབྲལ་འདོད་དང་། འགོག་ལམ་གྱི་རྣམ་པ་བརྒྱད་ལ་བརྟེན་ནས་སྡུག་ཀུན་སྤངས་
པའི་ཐར་པ་ལ་ཐོབ་འདོད་དང་། དེ་ཐོབ་བྱེད་ཀྱི་ལམ་རྒྱུད་ལ་བསྟེན་འདོད་འབྱུང་བའི་
དགོས་པ་ཡོད་པའི་ཕྱིར། རྣམ་པ་ཉེར་གསུམ་པོའང་བསྡུ་ན་བདེན་བཞི་མི་རྟག་སོགས་
བཅུ་དྲུག་གི་ནང་དུ་འདུ་སྟེ། སྡུག་ཀུན་ཐུན་མོང་གི་རྣམ་པ་བདུན་པོ་དེ་སོ་སོའི་རྣམ་
པ་བརྒྱད་པོའི་ནང་དུ་འདུས་པའི་ཕྱིར། རྣམ་པ་བཅུ་དྲུག་པོ་མདོ་ལས་བསྟན་ཚུལ་ཡོད་
དེ༑ གཟུགས་ནི་མི་རྟག་པ་ཉིད་དུ་ཡིད་ལ་བྱའོ། །ཞེས་པ་ནས། ཞི་བ་ཉིད་དུ་ཡིད་ལ་
བྱའོ། །ཞེས་པའི་བར་བཞིས་སྡུག་བདེན་གྱི་རྣམ་པ་མི་རྟག་སྡུག་བསྔལ་སྟོང་བདག་
མེད་བཞི་བསྟན། ནད་ཉིད་དང་ཞེས་པ་ནས། སྡིག་པ་ཉིད་དུ་ཡིད་ལ་བྱའོ། །ཞེས་
པའི་བར་བཞིས་ཀུན་འབྱུང་བདེན་པའི་རྣམ་པ་རྒྱུ་ཀུན་འབྱུང་རབ་སྐྱེ་རྐྱེན་གྱི་རྣམ་པ་
བཞི་བསྟན། བདག་མེད་པ་ཞི་བ་དབེན་པ་གསུམ་གྱིས་འགོག་བདེན་གྱི་རྣམ་པ་འགོག་
པ་ཞི་བ་གྱ་ནོམ་གསུམ་དང་། སྟོང་པ་ཉིད་སོགས་བཞིས་ངེས་འབྱུང་གི་རྣམ་པ་བསྟན།
དྲན་པ་ཉེ་བར་གཞག་པ་ཞེས་སོགས་ཀྱིས་ལམ་བདེན་གྱི་ལམ་གྱི་རྣམ་པ་དང་། སྦྱིན་
པའི་ཕ་རོལ་ཏུ་ཕྱིན་པ་ཞེས་སོགས་ཀྱིས་རིགས་པའི་རྣམ་པ་དང་། ཤེར་ཕྱིན་ལ་སྤྱོད་
པའི་ཚེ་ཆོས་ཀྱི་ཆོས་རྣམས་ལ་སྦྱོར་བར་མི་བྱེད་ཅེས་པས་སྒྲུབ་པའི་རྣམ་པ་དང༌། ཀོ་
ཤི་ཀ་ཡོངས་སུ་བསྔོས་པའི་སེམས་ཞེས་སོགས་ཀྱིས་ངེས་འབྱིན་གྱི་རྣམ་པ་དེ་བསྟན་པའི་
ཕྱིར། དེ་རྣམས་ཀྱི་དགོངས་པ་བསྟན་བཅོས་སུ་འགྲེལ་བ་ལ། རྩ་བར། ལམ་ཤེས་



སྐབས་གཉིས་པ།
ཉིད་ཀྱི་ཚུལ་ལ་ནི། །ཞེས་སོགས་བློཀ་གཅིག་དང་། འགྲེལ་པར། དེ་ལ་སྡུག་བསྔལ་
གྱི་བདེན་པའི་གོ་རིམས་བཞིན་དུ་ཞེས་སོགས་གསུངས། དེ་ཡང་འཕགས་པའི་བདེན་
པ་བཞི་དག་གི །རྣམ་པ་ཞེས་པས། གཟུགས་ནི་མི་རྟག་པ་ཉིད་དུ་ཡིད་ལ་བྱའོ། །ཞེས་
སོགས་ཀྱིས་མདོ་དོན་འཆད། ལམ་ཤེས་ཉིད་ཀྱི་ཚུལ་ལ་ནི། །མི་དམིགས་སྒོ་ནས་
ནི༑ ༑ཉན་ཐོས་ལམ་འདི་ཤེས་པར་བྱ། །ཞེས་པས་དེ་མི་དམིགས་པའི་ཚུལ་གྱི་ཤེས་
པའི་མདོ་དོན་འཆད་ཅིང་། ཐེག་ཆེན་སེམས་བསྐྱེད་དང་བསྔོ་བ་ཤུགས་ལ་འཆད་པར་
བྱེད་དོ། །འོ་ན་འདིར་བསྟན་ཤེས་བྱ་ཉན་ཐོས་ཀྱི་ལམ་གང་ཡིན། བྱང་ཆུབ་སེམས་
དཔས་ཤེས་པར་བྱེད་ཚུལ་དེ་གང་ཡིན་ཞེ་ན། ཉན་ཐོས་རང་རྒྱུད་ཀྱིས་བསྡུས་པའི་མི་
རྟག་ལ་སོགས་པ་བཅུ་དྲུག་མངོན་སུམ་དུ་རྟོགས་པའི་ཡེ་ཤེས་དེ་འདིར་བསྟན་ཤེས་བྱ་
ཉན་ཐོས་ཀྱི་ལམ་མ་ཡིན་ཏེ། འདིར་བསྟན་ཤེས་བྱ་ཉན་ཐོས་ཀྱི་ལམ་དང་། སྐབས་
དང་པོར་ཉན་ཐོས་ཀྱི་ལམ་གང་ཡིན་པ་དང་ཞེས་གསུངས་པ་གཉིས་དོན་གཅིག་ཅིང་
དེ་བྱང་ཆུབ་སེམས་དཔས་རང་རྒྱུད་ལ་སྐྱེད་ནས་ཤེས་པར་བྱེད་དགོས་པའི་ཕྱིར་ཏེ། ལམ་
ཐམས་ཅད་སྐྱེད་པར་བྱ་ཞིང་ལམ་ཐམས་ཅད་ཤེས་པར་བྱ། ཞེས་གསུངས། བྱང་
སེམས་འཕགས་པའི་རྒྱུད་ཀྱི་མི་རྟག་སོགས་བཅུ་དྲུག་མངོན་སུམ་དུ་རྟོགས་པའི་ཡེ་ཤེས་
དེ་ཡང་སྐབས་འདིར་བསྟན་གྱི་ཤེས་བྱ་ཉན་ཐོས་ཀྱི་ལམ་མ་ཡིན་ཏེ། འདིར་བསྟན་
ཤེས་བྱ་ཉན་ཐོས་ཀྱི་ལམ་དེ་ཉན་ཐོས་སློབ་པའི་རྒྱུད་ལ་སྐྱེད་པར་བྱེད་དགོས་པའི་ཕྱིར།
བྱང་འཕགས་ཀྱིས་འདིར་བསྟན་ཉན་ཐོས་ཀྱི་ལམ་ཤེས་པར་བྱེད་ཚུལ་ཡོད་དེ། སྦྱོར་
ལམ་གྱི་སྐབས་སུ་རང་རྒྱུད་ལ་བསྐྱེད་ནས་དོན་སྤྱིའི་ཚུལ་གྱིས་ཤེས་པར་བྱེད་པ་དང༌།
མཐོང་ལམ་གྱི་སྐབས་སུ་རང་རྒྱུད་ལ་བསྐྱེད་ནས་མངོན་སུམ་དུ་ཤེས་པར་བྱེད་པའི་ཕྱིར།



72
---
སཞེs
ཕར་ཕྱིན་སྤྱི་དོན།
གང་གི་སྒོ་ནས་ཤེས་པར་བྱེད་པ་ཡིན་ཞེ་ན། དེ་ཡང་སྦྱོར་བའི་དུས་སུ་སེམས་བསྐྱེད་
དང་། དངོས་གཞིའི་དུས་སུ་སྟོང་ཉིད་རྟོགས་པའི་ཤེས་རབ་དང་། རྗེས་ཀྱི་སྐབས་སུ་
བསྔོ་བ་སྟེ་ཟིན་བྱེད་ཀྱི་གྲོགས་གསུམ་གྱིས་ཟིན་པའི་སྒོ་ནས་ཤེས་པར་བྱེད་པ་ཡིན་ཏེ།
རྣམ་པ་ཐམས་ཅད་མཁྱེན་པ་ཉིད་དང་ལྡན་པའི་སེམས་བསྐྱེད་པས་ཞེས་དང་། དེ་མི་
དམིགས་པའི་ཚུལ་གྱིས་ཞེས་དང་། ཀོ་ཤི་ཀ་ཡོངས་སུ་བསྔོས་བའི་སེམས་ཞེས་སོགས་
ཀྱིས་བསྟན་པའི་ཕྱིར། །
འོ་ན་ཉན་ཐོས་ཀྱི་ལམ་ཤེས་པའི་ལམ་ཤེས་དེ་རྒྱུ་གང་ལས་བྱུང་བ་ཡིན་ཞེ་ན། རྒྱུ་ཐེག་
ཆེན་གྱི་ངེས་འབྱེད་ཆ་མཐུན་དེ་འཆད་པ་ལ། མདོའི་དབང་དུ་བྱས་ན། དེ་ནས་བཅོམ་ལྡན་
འདས་ཀྱིས་ཚེ་དང་ལྡན་པ་རབ་འབྱོར་ལ་བཀའ་སྩལ་པ། རབ་འབྱོར་ལེགས་སོ་ལེགས་སོ།།
ཞེས་སོགས་གསུངས་ཤིང་། དེའི་དགོངས་པ་འགྲེལ་བ་ལ་བསྟན་བཅོས་སུ། འཕགས་པ་ཉན་
ཐོས་ལམ་ལ་ནི། །ཞེས་སོགས་ཟློག་གསུམ་གསུངས། འོ་ན་ལམ་ཤེས་སྒོམ་པ་པོའི་རྟེན་
གྱི་གང་ཟག་དེས་ཉན་ཐོས་ཀྱི་ལམ་ཤེས་པའི་ལམ་ཤེས་སྒོམ་ཚུལ་དེ་ལྟར་ཡིན་ན། རང་
རྒྱལ་གྱི་ལམ་ཤེས་པའི་ལམ་ཤེས་སྒོམ་ཚུལ་ཇི་ལྟར་ཡིན་ཞེ་ན། དེ་ཡང་སློབ་མ་བསེ་རུའི་ལམ་
གང་དང་། ཞེས་འབྱུང་བ་ལྟར་ཤེས་བྱ་ཉན་ཐོས་ཀྱི་ལམ་དང་། དེ་ཤེས་པའི་ལམ་ཤེས་བཤད་
པའི་མཇུག་ཐོགས་དེ་མ་ཐག་ཏུ་ཤེས་བྱ་རང་རྒྱལ་གྱི་ལམ་དང་། དེ་ཤེས་པའི་ལམ་ཤེས་འཆད་
རིགས་པ་ལ། ཉན་རང་གི་ལམ་གཉིས་ལ་ཁྱད་པར་མེད་ན་ཉན་ཐོས་ཀྱི་ལམ་ལས་ལོགས་
སུ་རང་རྒྱལ་གྱི་ལམ་བསྟན་མི་དགོས་པ་དང་། ཁྱད་པར་ཡོད་ན་དེ་ཉིད་གང་ཡིན་སྙམ་
ན༑ དེ་ཡང་མདོ་ལས་སྦྱོར་ལམ་གྱི་སྐབས་སུ། གཟུགས་ལ་གནས་པ་ཡང་མ་ཡིན། །
མི་གནས་པ་ཡང་མ་ཡིན། ཚོར་བ་ལ་ཡང་མ་ཡིན། འདུ་ཤེས་ལ་ཡང་མ་ཡིན། འདུ་



73
སྐབས་གཉིས་པ།
བྱེད་རྣམས་ལའང་མ་ཡིན། རྣམ་པར་ཤེས་པ་ལ་གནས་པའང་མ་ཡིན། མི་གནས་
པ་ཡང་མ་ཡིན་ནོ། །ཚེ་དང་ལྡན་པ་ཤཱ་རིའི་བུ་དེ་ལྟར་བྱང་ཆུབ་སེམས་དཔའ་སེམས་
དཔའ་ཆེན་པོ་ཤེས་རབ་ཀྱི་ཕ་རོལ་ཏུ་ཕྱིན་པ་ལ་གནས་པར་བྱ་སྟེ། གནས་པ་མེད་པའི་
ཚུལ་གྱིས་གནས་པར་འགྱུར་རོ། །ཞེས་བྱ་བ་ནི། འཁོར་གྱི་ནང་ནས་ལྷའི་བུ་ཁ་ཅིག་
གནོད་སྦྱིན་གྱི་སྐད་ལ་སོགས་པར་ནི་ཤེས་པར་ནུས་ཀྱི་རབ་འབྱོར་གྱིས་ཡུམ་ལ་གནས་
པར་གསུངས་པ་ནི་མིན་ནོ་སྙམ་པ་དང་གང་གནོད་སྦྱིན་རྣམས་ཀྱི་སྐད་དང་གནོད་སྦྱིན་
རྣམས་ཀྱི་ཚིག་དང་། གནོད་སྦྱིན་རྣམས་ཀྱི་སྨྲས་པ་དང་། གནོད་སྦྱིན་རྣམས་ཀྱི་རབ་
ཏུ་བསྙད་པ་གང་ཡིན་པ་དེ་དག་ནི་སྨྲས་པར་གྱུར་ན་ཤེས་པར་རུང་གི གང་འཕགས་
པ་རབ་འབྱོར་ཤེས་རབ་ཀྱི་ཕ་རོལ་ཏུ་ཕྱིན་པ་འཆད་པ་དང་། རབ་ཏུ་བརྗོད་པ་དང་།
སྟོན་པ་དང་། ཉེ་བར་སྟོན་པ་དེ་ནི་ཤེས་པར་མི་རུང་ངོ༌། །ཞེས་སོགས་དང་། ཀྱེ་མ་
གནས་བརྟན་རབ་འབྱོར་ནི་ཤེས་རབ་ཀྱི་ཕ་རོལ་ཏུ་ཕྱིན་པ་གསལ་བར་བྱེད་པ་སྟེ་ཕྲ་བ་
བས་ཀྱང་ཆེས་ཕྲ་བ་དང་། ཟབ་པ་བས་ཀྱང་ཆེས་ཟབ་པ་དང་། ཞེས་གསུངས་སོ།།
མདོ་ཚན་དང་པོས་རང་རྒྱལ་དེ་ཉན་ཐོས་ལས་བྱང་ཆུབ་མངོན་དུ་བྱེད་ཚུལ་གྱི་སྒོ་ནས་
ཁྱད་པར་འཕགས་པར་བསྟན་པ་ཡིན་ཏེ། དེས་རང་རྒྱལ་རྣམས་སྲིད་པ་ཐ་མའི་ཚེ་སློབ་
དཔོན་གཞན་གྱིས་གདམས་ངག་བསྟན་པ་ལ་མི་ལྟོས་པར་རང་བྱུང་གི་ཡེ་ཤེས་མངོན་
དུ་བྱེད་པར་བསྟན་པའི་ཕྱིར། མདོ་གཉིས་པས་རང་རྒྱལ་གྱི་ཡེ་ཤེས་དེ་ཉན་ཐོས་ཀྱི་
ཡེ་ཤེས་ལས་ཁྱད་པར་འཕགས་པར་བསྟན་ཏེ། དེ་”ཉན་ཐོས་ཀྱི་ཡེ་ཤེས་ཕྲ་བ་དང་ཟབ་
པར་བསྟན་ཅིང་། རང་རྒྱལ་གྱི་ཡེ་ཤེས་དེ་བས་ཀྱང་ཆེས་ཕྲ་བ་དང་ཆེས་ཟབ་པར་བསྟན་
༡༽ སྤར་རྙིང་ ༡༡༥/ན/༤ དེས་



74
ཕར་ཕྱིན་སྤྱི་དོན།
པའི་ཕྱིར། མདོ་དང་པོའི་དགོངས་པ་འགྲེལ་བ་ལ། བསྟན་བཅོས་སུ། རང་བྱུང་
བདག་ཉིད་རྟོགས་པའི་ཕྱིར། །གཞན་གྱིས་བསྟན་ཡང་མི་དགོས་ལ། །ཞེས་པ་དང་།
མདོ་གཉིས་པའི་དགོངས་པ་འགྲེལ་བ་ལ། བསེ་རུ་ལྟ་བུའི་ཡེ་ཤེས་ནི། །ཟབ་པ་ཉིད་
དུ་མངོན་པར་བརྗོད། །ཞེས་གསུངས་སོ་གཞན་གྱིས་བསྟན་ཡང་ཞེས་པའི་སྒྲས་རང་
རྒྱལ་གྱིས་གདུལ་བྱ་ལ་སྒྲ་མེད་ལུས་ཀྱི་སྒོ་ནས་ཆོས་སྟོན་པར་བསྟན་ལ། དེ་ཡང་གཙོ་
བོའི་དབང་དུ་བྱས་ཀྱི་སྤྱིར་ངག་གི་སྒོ་ནས་ཆོས་སྟོན་པ་མི་འགོག་གོ །དེ་ལྟར་ན་རང་
རྒྱལ་གྱི་ཡེ་ཤེས་ཉན་ཐོས་ཀྱི་ཡེ་ཤེས་ལས། ཁྱད་པར་འཕགས་ཏེ། རིགས་དང་ལམ་
བགྲོད་ཚུལ་དང་འབྲས་བུ་མངོན་དུ་བྱེད་ཚུལ་དང་ཚོགས་བསོག་པ་དང་གནས་པ་དང་
རྒྱུ་བ་སྟེ། ཁྱད་ཆོས་དྲུག་གི་སྒོ་ནས་ཁྱད་པར་འཕགས་པའི་ཕྱིར། དང་པོ་གྲུབ་སྟེ། རང་
རྒྱལ་ཉན་ཐོས་ལ་ལྟོས་ན་ཉོན་མོངས་ཤས་ཆུང་བས་འདུ་འཛི་ལ་མི་དགའ་ཞིང་དབེན་
པ་གཅིག་པུར་གནས་པའི་ཁྱད་པར་དང་། བྱང་སེམས་ལ་ལྟོས་ན་སྙིང་རྗེ་ཆུང་བས་
གཞན་དོན་རྒྱ་ཆེར་པོ་མི་འགྲུབ་ཅིང་ང་རྒྱལ་ཤས་ཆེ་བས་སྲིད་པ་ཐ་མའི་ཚེ་གཞན་གྱིས་
བསྟན་པ་ལ་མི་ལྟོས་པར་རང་བྱུང་གི་ཡེ་ཤེས་མངོན་དུ་བྱེད་པའི་ཁྱད་པར་དང་ལྡན་
པའི་ཕྱིར། ཁྱད་པར་དང་པོ་དེ་བསེ་རུ་ལྟ་བུའི་རང་རྒྱལ་ལ་སྦྱར་དགོས་ཏེ། རང་རྒྱལ་
མཐའ་དག་ལ་གཅིག་པུར་གནས་པས་མ་ཁྱབ་པའི་ཕྱིར། གཉིས་པ་གྲུབ་སྟེ། རང་
རྒྱལ་ཁ་ཅིག་ཚོགས་ལམ་གྱི་སྐབས་སུ་བསྐལ་པ་བརྒྱར་སངས་རྒྱས་འབྱུང་བ་མཉེས་པར་
བྱས་ཏེ། རྒྱུད་སྨིན་པར་བྱེད་ཅིང་རང་རྒྱལ་གྱི་བྱང་ཆུབ་ཐོབ་པའི་ཕྱིར་དུ་མཁས་པར་
བྱ་བའི་དངོས་པོ་དྲུག་ལ་མཁས་པར་བྱས་ནས་སྦྱོར་ལམ་བསྐྱེད་པ་སློབ་དཔོན་ལ་མི་ལྟོས་
པའི་ཁྱད་པར་དང་། རང་རྒྱལ་ཁ་ཅིག་སྦྱོར་ལམ་བཟོད་པ་འབྲིང་མན་ཆད་དུ་སངས་



_75
སྐབས་གཉིས་པ།
རྒྱས་འབྱུང་བ་མཉེས་པར་བྱས་ཏེ། སྐྱེས་བུ་དམ་པ་ལ་བརྟེན་པ་དང་དམ་པའི་ཆོས་
ཉན་པ་དང་། ཚུལ་བཞིན་ཡིད་ལ་བྱེད་པ་སོགས་ཀྱི་སྒོ་ནས་ཚོགས་བསགས་ཏེ། མཁས་
བྱའི་དངོས་པོ་དྲུག་ལ་མཁས་པར་བྱས་ནས་སྦྱོར་ལམ་བསྐྱེད་པ་སློབ་དཔོན་ལ་ལྟོས་པའི་
ཁྱད་པར་དང་། རང་རྒྱལ་ཁ་ཅིག་མཐོང་ལམ་མན་ཆད་དུ་སངས་རྒྱས་འབྱུང་བ་མཉེས་
པར་བྱེད་པ་སོགས་ཚོགས་བསགས་ཏེ། མཁས་བྱའི་དངོས་པོ་དྲུག་ལ་མཁས་པར་བྱས་
ནས་མཐོང་ལམ་བསྐྱེད་པ་ཡང་སློབ་དཔོན་ལ་ལྟོས་པའི་ཁྱད་པར་དང་ལྡན་པའི་ཕྱིར།
གསུམ་པ་གྲུབ་སྟེ། རང་རྒྱལ་སྔ་མས་སྐྱེ་བ་གཅིག་ཐོགས་ཀྱི་ཚེ་འཆི་ཁར་སངས་རྒྱས་
དང་ཉན་ཐོས་མེད་པའི་ཞིང་ཁམས་སྟོང་པར་སྐྱེ་བར་གྱུར་ཅིག སྲིད་པ་ཐ་མའི་ཚེ་གཞན་
གྱིས་བསྟན་པ་ལ་མི་ལྟོས་པར་རང་གི་བྱང་ཆུབ་མངོན་དུ་བྱེད་པར་གྱུར་ཅིག སྒྲ་མེད་
ལུས་ཀྱི་རྣམ་འགྱུར་གྱི་སྒོ་ནས་འདུལ་བྱ་ལ་ཆོས་སྟོན་པར་འགྱུར་ཅིག ཅེས་སྨོན་ལམ་
གསུམ་བཏབ་པའི་སྐྱེ་བ་ཕྱི་མ་སྲིད་པ་ཐ་མའི་ཚེ། གླིང་གསུམ་གྱི་སྐྱེས་པ་བུད་མེད་གང་
རུང་དམངས་རིགས་མིན་པ་ཞིག་ཏུ་སྐྱེས་ཏེ། སྦྱོར་ལམ་དྲོད་ཡན་ཆད་རང་རྒྱུད་ལ་
བསྐྱེད་ནས་ཚེ་དེ་ཉིད་ལ་རང་བྱུང་གི་ཡེ་ཤེས་མངོན་དུ་བྱེད་པ་དང་། རང་རྒྱལ་བར་
པས་སྐྱེ་བ་གཅིག་ཐོགས་ཀྱི་ཚེ་འཆི་ཁར་སྨོན་ལམ་གསུམ་བཏབ་པའི་སྐྱེ་བ་ཕྱི་མ་སྲིད་
པ་ཐ་མའི་ཚེ། གླིང་གསུམ་གྱི་སྐྱེས་པ་བུད་མེད་གང་རུང་དམངས་རིགས་མིན་པ་ཞིག་
ཏུ་སྐྱེས་ནས་སྦྱོར་ལམ་བཟོད་ཆེན་ཡན་ཆད་རང་རྒྱུད་ལ་བསྐྱེད་དེ་ཚེ་དེ་ལ་རང་བྱུང་
གི་ཡེ་ཤེས་མངོན་དུ་བྱེད་པ་དང་། རང་རྒྱལ་ཐ་མས་སྐྱེ་བ་གཅིག་ཐོགས་ཀྱི་ཚེ་འཆི་
ཁར་སྨོན་ལམ་གསུམ་བཏབ་པའི་སྐྱེ་བ་ཕྱི་མ་སྲིད་པ་ཐ་མའི་ཚེ། གླིང་གསུམ་གྱི་སྐྱེས་
པ་བུད་མེད་གང་རུང་དམངས་རིགས་མིན་པ་ཞིག་ཏུ་སྐྱེས་ནས་འབྲས་བུ་ཕྱི་མ་གཉིས་



ཕར་ཕྱིན་སྤྱི་དོན།
76
རང་རྒྱུད་ལ་བསྐྱེད་དེ། ཚེ་དེ་ལ་རང་བྱུང་གི་ཡེ་ཤེས་མངོན་དུ་བྱེད་པའི་ཁྱད་པར་དང་
ལྡན་པའི་ཕྱིར། རང་རྒྱལ་གྱི་མཁས་པར་བྱ་བའི་དངོས་པོ་དྲུག་ཡོད་དེ། ཕུང་པོ་དང་
ཁམས་དང་སྐྱེ་མཆེད་དང་བདེན་པ་དང་རྟེན་འབྲེལ་དང་གནས་དང་གནས་མིན་པ་རྣམས་
ཡིན་པའི་ཕྱིར། རང་རྒྱལ་དང་པོ་ལ་བསེ་རུ་ལྟ་བུའི་རང་རྒྱལ་ཞེས་འབོད་པ་ནི་ངེས་
པ་ཡིན་ལ། ཕྱི་མ་གཉིས་ལ་སྔ་མ་ཁ་ཅིག དབང་པོ་འབྲིང་གི་འབྲིང་དང་། འབྲིང་
གི་རྟུལ་པོ་དང༌། ཚོགས་སྤྱོད་ཆེ་ཆུང་གི་ཐ་སྙད་བྱེད་ཀྱང་གཞུང་གི་དགོངས་པ་ནི།
སྦྱོར་ལམ་སྔོན་དུ་སོང་ཤིང་འབྲས་བུ་སྔོན་དུ་མ་བཏང་པའི་ཚོགས་སྤྱོད་ཀྱི་རང་རྒྱལ་
དང་། སྦྱོར་ལམ་དང་འབྲས་བུ་གཉིས་ཀ་སྔོན་དུ་སོང་བའི་ཚོགས་སྤྱོད་ཀྱི་རང་རྒྱལ་
ཞེས་པའི་ཐ་སྙད་འཐད་དེ། ཀུན་ལས་བཏུས་ལས་ངེས་པར་འབྱེད་པའི་ཆ་དང་མཐུན་
པ་སྔོན་མ་སྐྱེད་པ་དང་སྐྱེད་པ་དང་འབྲས་བུ་མ་ཐོབ་པ་དང་ཐོབ་པ་ཡང་རུང་སྟེ་སངས་
རྒྱས་འབྱུང་བ་མེད་པར་བདག་ཉིད་ཀྱི་ལམ་མངོན་དུ་བྱས་ནས་བསེ་རུ་ལྟ་བུར་གྱུར་ཏེ་
གཅིག་པུར་གནས་པའམ། རང་རྒྱལ་བར་གྱུར་ཏེ་ཚོགས་དང་སྤྱོད་པ་གང་སྡུག་བསྔལ་
གྱིས་མཐར་ཕྱིན་པ་ཐོབ་པའོ། །ཞེས་གསུངས། བཞི་པ་གྲུབ་སྟེ། མཛོད་ལས། བསེ་
རུ་བསྐལ་པ་བརྒྱ་ཡི་རྒྱུས། །ཞེས་འབྱུང་བ་ལྟར། བསེ་རུ་ལྟ་བུའི་རོང་རྒྱལ་ཚོགས་
ལམ་པས་བསྐལ་པ་བརྒྱར་ཚོགས་བསོག་པར་བྱེད་པ་དང་། གསེར་འཕྲེང་ལྟར་ན་ཕྱི་
མ་གཉིས་ཀྱང་བསེ་རུ་ལྟ་བུ་དང་འདྲ་ཞིང་། རྣམ་བཤད་ལྟར་ན་ཕྱི་མ་གཉིས་དུས་ངེས་
པ་མེད་པར་ཚོགས་བསོགས་པར་གསུངས་པ་ལྟ་བུ་ཡིན་པའི་ཕྱིར། བསྐལ་པ་ལ། ཨར་
བྱང་སོགས་བར་བསྐལ་ལ་བཞེད་པ་ཡོད་ཀྱང་། རང་ལུགས་མཛོད་འགྲེལ་ལས། བསྐལ་
པ་ཆེན་པོ་བརྒྱར་བྱང་ཆུབ་ཀྱི་ཚོགས་དག་ལ་སྤྱད་པས་བསེ་རུ་ལྟ་བུར་འགྱུར་རོ། །ཞེས་



77
སྐབས་གཉིས་པ།
གསུངས་པ་ལྟར་བསྐལ་ཆེན་ལ་བྱའོ། །རང་རྒྱལ་ཕྱི་མ་གཉིས་ཀྱང་ཕལ་ཆེར་ཉན་ཐོས་
ཀྱི་རྟོགས་པ་སྔོན་སོང་ཡིན་ཏེ། མཛོད་འགྲེལ་ལས། རང་སངས་རྒྱས་རྣམས་ནི་རྣམ་
པ་གཉིས་ཏེ། ཚོགས་ཤིང་” སྤྱོད་པ་དང་བསེ་རུ་ལྟ་བུ་རྣམས་སོ། །དེ་ལ་ཚོགས་ཤིང་
སྤྱོད་པ་རྣམས་ནི་ཉན་ཐོས་ཀྱི་རིགས་སུ་གྱུར་པ་སྔོན་དུ་འགྲོ་བའི་རང་རྒྱལ་བ་རྣམས་ཞེས་
བྱའོ། །ཞེས་གསུངས། ལྔ་པ་གྲུབ་སྟེ། ཐུགས་ཀྱི་གནས་པ་རང་རྒྱལ་གསུམ་ཀ་ཆོས་
ཟབ་མོ་ལ་མོས་པ་དང་། རྟེན་འབྲེལ་ཟབ་མོ་ལ་སོ་སོར་རྟོག་པ་ལྷུར་ལེན་པ་དང་། རྣམ་
ཐར་སྒོ་གསུམ་གྱི་ཡིད་བྱེད་ཀྱི་གནས་པ་དང་། སྐུའི་གནས་པ་བསེ་རུ་ལྟ་བུའི་རང་སངས་
རྒྱས་ནི་གཅིག་པུ་ལ་དགའ་ཞིང་གཅིག་པུར་གནས་པ་དང་། ཕྱི་མ་གཉིས་ཚོགས་དང་
ལྷན་ཅིག་གནས་པའི་ཕྱིར། དྲུག་པ་གྲུབ་སྟེ། རང་རྒྱལ་གསུམ་ཀ་གྲོང་ངམ་གྲོང་རྡལ་
གང་དུ་བརྟེན་ཅིང་གནས་ཀྱང་རུང་ལུས་ཤིན་ཏུ་བསྲུང་བ་དང་། དབང་པོ་རྣམས་ཤིན་
ཏུ་བསྡམས་པ་དང་། དྲན་པ་ལ་ཤིན་ཏུ་གནས་པའི་གྲོང་ལ་སོགས་པར་བསོད་སྙོམས་
ལ་འཇུག་པའི་ཕྱིར། ངེས་ཚིག་གི་དབང་དུ་བྱས་ན། རང་གཅིག་པུའི་ཕྱིར་སངས་
རྒྱས་དོན་དུ་གཉེར་བས་ན་རང་སངས་རྒྱས་ཞེས་བྱ་བ་དང་། བསེ་རུ་ལྟ་བུར་གཅིག་
པུར་གནས་པའི་རང་སངས་རྒྱས་ཡིན་པས་ན་བསེ་རུ་ལྟ་བུའི་རང་སངས་རྒྱས་ཞེས་བྱ་
བ་དང་། གྲོགས་དང་ལྷན་ཅིག་སྤྱོད་པའི་རང་སངས་རྒྱས་ཡིན་པས་ན་ཚོགས་སྤྱོད་ཀྱི་
རང་སངས་རྒྱས་ཞེས་བྱ་སྟེ། མཛོད་འགྲེལ་ལས། ལུང་མེད་པར་བདག་ཉིད་གཅིག་
པུའི་ཕྱིར་སངས་རྒྱས་པས་རང་སངས་རྒྱས་ཏེ་ཞེས་དང་། འགྲེལ་བཤད་ལས། བསེ་
རུ་ལྟ་བུ་ཡིན་ཞེས་བྱ་བ་ནི་ཇི་ལྟར་བསེ་རུ་དག་གཉིས་པ་མེད་པ་དེ་བཞིན་དུ་དེ་དག་ཀྱང་
༡༽༢༽ སྤར་རྙིང་ ༡༡༦/༠/༡ ཞིང་



ཕར་ཕྱིན་སྤྱི་དོན།
ཁྱིམ་པ་དང་རབ་ཏུ་བྱུང་བ་རྣམས་དང་རང་སངས་རྒྱས་གཞན་དག་དང་མ་འདྲེས་པར་
གནས་པས་ན་བསེ་རུ་ལྟ་བུ་རྣམས་ཞེས་བྱའོ། །ཞེས་དང་། ཚོགས་ཤིང་སྤྱོད་པ་ཞེས་
གསུངས་སོ། །འོ་ན་ཉན་རང་གཉིས་ཀྱི་ལམ་གྱི་ཁྱད་པར་དེ་ལྟར་ཡིན་མོད། རང་
རྒྱལ་གྱི་ལམ་ཤེས་པའི་ལམ་ཤེས་སྒོམ་ཚུལ་ཇི་ལྟར་ཡིན་ཞེ་ན། དེ་ཡང་མདོའི་དབང་
དུ་བྱས་ན། དེ་ནས་ཚེ་དང་ལྡན་པ་རབ་འབྱོར་གྱིས་ལྷའི་བུ་དེ་དག་ལ་སྨྲས་པ། གཟུགས་
ནི་ཟབ་པ་མ་ཡིན་ཕྲ་བ་མ་ཡིན་ནོ། །དེ་ཅིའི་ཕྱིར་ཞེ་ན། གཟུགས་ཀྱི་རང་བཞིན་ནི་
ཟབ་པ་མ་ཡིན་ཕྲ་བ་མ་ཡིན། ཞེས་དང་། དེ་ནས་ལྷའི་བུ་དེ་དག་འདི་སྙམ་དུ་སེམས་
པར་གྱུར་ཏེ། གནས་བརྟན་རབ་འབྱོར་ལ་ཆོས་ཉན་པ་ཇི་ལྟ་བུ་ཞིག་བལྟ་བར་བྱ་སྙམ་
པ་དང་། དེ་ནས་རབ་འབྱོར་གྱིས་ལྷའི་བུ་དེ་དག་ལ་སྨྲས་པ། ལྷའི་བུ་སེམས་ཅན་རྣམས་
ནི་སྒྱུ་མ་ལྟ་བུ་སྟེ། ཆོས་ཉན་པ་ལ་ཡང་སྒྱུ་མ་ལྟ་བུར་བཙལ་བར་བྱའོ། །སེམས་ཅན་
རྣམས་ནི་སྤྲུལ་པ་ལྟ་བུ་སྟེ། ཆོས་ཉན་པ་ཡང་སྤྲུལ་པ་ལྟ་བུར་བཙལ་བར་བྱའོ། །ཞེས་
གསུངས། དེ་ཡང་རང་རྒྱལ་གྱི་ལམ་དེ་གཟུང་རྟོག་སྤོང་བའི་ཁྱད་པར། འཛིན་རྟོག་
མི་སྤོང་བའི་ཁྱད་པར། རྟེན་རིགས་ཀྱི་ཁྱད་པར་ཏེ་ཁྱད་པར་གསུམ་ལྡན་ཡིན་པ་ལས་
མདོ་ཚན་དང་པོས་གཟུང་རྟོག་སྤོང་བའི་ཁྱད་པར་བསྟན་ཏེ། དེས་རང་རྒྱལ་སློབ་པ་
འཕགས་པས་གཟུང་བ་ཕྱི་རོལ་དོན་གྱིས་སྟོང་པར་རྟོགས་པ་དང་། རང་རྒྱལ་དགྲ་བཅོམ་
གྱིས་གཟུང་བ་ཕྱི་རོལ་དོན་དུ་འཛིན་པའི་རྟོག་པ་སྤངས་པའི་རྒྱུ་མཚན་གྱིས་སྟོང་པར་
རྟོགས་པའི་ཡེ་ཤེས་དང་། གཟུང་བ་ཕྱི་རོལ་དོན་དུ་འཛིན་པའི་རྟོག་པ་སྤངས་པའི་སྤངས་
པ་གཉིས། རང་རྒྱལ་ལ་ལྟོས་ཏེ་ཟབ་པ་མ་ཡིན་ཕྲ་བ་མ་ཡིན་པར་བསྟན་པའི་ཕྱིར། མདོ་
༡༽༢༽ སྤར་རྙིང་ ༡༡༦/༠/༦ ཞིང་



79
སྐབས་གཉིས་པ།
ཚན་གཉིས་པས་འཛིན་རྟོག་མི་སྤོང་བའི་ཁྱད་པར་བསྟན་ཏེ། དེས་སྒྱུ་མ་མཁན་གྱིས་
རྡེའུ་ཤིང་རྟ་གླང་དུ་སྤྲུལ་པ་ན་རྡེའུ་ཤིང་རྟ་གླང་དུ་མ་གྲུབ་ཀྱང་། རྟ་གླང་དུ་འཛིན་པའི་
ཤེས་པ་སྐྱེ་བ་མི་འགལ་བ་དང་། ཤེས་པ་བདེན་པར་མེད་ཀྱང་རང་རྒྱལ་སློབ་པ་འཕགས་
པས་དེ་མ་རྟོགས་ཤིང་རང་རྒྱལ་དགྲ་བཅོམ་པས་ཤེས་པ་བདེན་པར་འཛིན་པའི་བདེན་
འཛིན་མ་སྤངས་པ་དཔེ་དོན་སྦྱར་ནས་གསུངས་པའི་ཕྱིར། དེ་ནས་རྟེན་རིགས་ཀྱི་ཁྱད་
པར་སྟོན་པའི་དབང་དུ་མཛད་ནས། ཡུམ་བར་མར། ཚེ་དང་ལྡན་པ་གང་དག་ཕྱིར་
མི་ལྡོང་པའི་བྱང་ཆུབ་སེམས་དཔའ་སེམས་དཔའ་ཆེན་པོ་རྣམས་སམ། བདེན་པ་མཐོང་
བའི་གང་ཟག་གམ། དགྲ་བཅོམ་པ་ཟག་པ་ཟད་པ་བསམ་པ་ཡོངས་སུ་རྫོགས་པའམ།
སྔོན་གྱི་རྒྱལ་བ་ལ་བྱ་བ་བྱས་པ་སངས་རྒྱས་བྱོན་པ་མང་པོ་ལ་དགེ་བའི་རྩ་བ་བསྐྱེད་པ་
དག་གམ། དགེ་བའི་བཤེས་གཉེན་གྱིས་ཡོངས་སུ་ཟིན་པའི་རིགས་ཀྱི་བུའམ་རིགས་
ཀྱི་བུ་མོ་དག་ཅེས་གང་ཟག་ལྔ་གསུངས། བརྒྱད་སྟོང་པ་ལས། ཚེ་དང་ལྡན་པ་གང་
དག་ཕྱིར་མི་ལྡོག་པའི་བྱང་ཆུབ་སེམས་དཔའ་སེམས་དཔའ་ཆེན་པོ་རྣམས་སམ་ལྟ་བ་
ཕུན་སུམ་ཚོགས་པའི་གང་ཟག་གམ། དགྲ་བཅོམ་པ་ཟག་པ་ཟད་པ་གང་ཡིན་པ་དེ་དག་
ཡུམ་འདི་ལྟར་བཤད་པ་འདི་ལ་ཡང་དག་པར་འཛིན་པར་འགྱུར་རོ། །ཞེས་གང་ཟག་
གསུམ་གསུངས། སྡུད་པ་ལས། རྒྱལ་སྲས་བདེན་ལ་མཁས་དང་ཕྱིར་མི་ལྡོག་པ་དང་།།
དགྲ་བཅོམ་དྲི་མ་བསལ་ཤིང་སོམ་ཉི་སྤངས་པ་དང་། །བཞི་པ་དགེ་བའི་བཤེས་ཀྱིས་
ཡོངས་སུ་ཟིན་པའོ། །ཞེས་གང་ཟག་བཞི་གསུངས། ཡང་མདོ་ལས། དེ་ནས་ལྷ་རྣམས་
ཀྱི་དབང་པོ་བརྒྱ་བྱིན་གྱིས་སྟོང་གསུམ་གྱི་སྟོང་ཆེན་པོའི་འཇིག་རྟེན་གྱི་ཁམས་ཀྱི་རྒྱལ་
ཆེན་རིགས་བཞི་པ་ནས་འོག་མིན་གྱི་བར་གྱི་ལྷ་རྣམས་ཀྱི་ལྷ་རྫས་ཀྱི་མེ་ཏོག་མན་དྷ་ར་



80
ཕར་ཕྱིན་སྤྱི་དོན།
བ་དག་མང་པོ་སྤྲུལ་ནས་སངས་རྒྱས་བཅོམ་ལྡན་འདས་རྣམས་དང་། བྱང་ཆེན་རྣམས་
དང་། དགེ་སློང་གི་དགེ་འདུན་རྣམས་དང་། འཕགས་པ་རབ་འབྱོར་དང་། ཡུམ་
འདི་ལ་ཡང་མངོན་པར་ཡང་དག་པར་གཏོར། ཞེས་གསུངས། མདོ་དེ་རྣམས་ཀྱིས་
རྟེན་རིགས་ཀྱི་ཁྱད་པར་བསྟན་ཏེ། མདོ་དང་པོ་གསུམ་གྱིས་སྒྲུབ་པ་པོའི་རྟེན་གྱི་གང་
ཟག་གི་ཁྱད་པར་བསྟན། མདོ་ཕྱི་མས་བརྟེན་པ་ཆོས་ཉིད་རིགས་ཀྱི་ཁྱད་པར་བསྟན་
པའི་ཕྱིར། དང་པོ་གྲུབ་སྟེ། ཉི་ཁྲི་ནས་གསུངས་པའི་པདེན་པ་མཐོང་བའི་གང་ཟག་
དང༌། བརྒྱད་སྟོང་པ་ནས་གསུངས་པའི་ལྟ་བ་ཕུན་སུམ་ཚོགས་པའི་གང་ཟག་དང་། སྡུད་
པ་ནས་གསུངས་པའི་རྒྱལ་སྲས་བདེན་པ་ལ་མཁས་པ་གསུམ་གྱི་གནས་སྐབས་རང་རྒྱལ་
དུ་རིགས་ངེས་པའི་རང་རྒྱལ་ཚོགས་ལམ་པ་བསྟན། སྔ་ཕྱི་བར་གསུམ་གྱི་ཕྱིར་མི་ལྡོག་
པ་ཞེས་པས་གནས་སྐབས་རང་རྒྱལ་དུ་རིགས་ངེས་པའི་རང་རྒྱལ་སྦྱོར་ལམ་པ་བསྟན།
དང་པོ་གཉིས་ཀྱི་དགྲ་བཅོམ་པ་ཞེས་པ་དང་། ཐ་མའི་དགྲ་བཅོམ་དྲི་མ་བསལ་ཤིང་
སོམ་ཉི་སྤངས་པ་ཞེས་པ་གསུམ་གྱིས་ནི་རང་རྒྱལ་མཐོང་ལམ་པ་དང་སྒོམ་ལམ་པ་དང་
མི་སློབ་ལམ་པ་གསུམ་བསྟན་པའི་ཕྱིར། གཉིས་པ་གྲུབ་སྟེ། མདོ་དེ་ལས། སྤྲུལ་
པའི་མེ་ཏོག་མན་དྷ་ར་བ་རྣམས་དོན་དམ་པར་མེད་ཀྱང་ཐ་སྙད་དུ་མཆོད་པའི་བྱ་བ་
སོགས་བྱེད་པ་བཞིན་དུ་རང་རྒྱལ་གྱི་ལམ་རྣམས་དོན་དམ་པར་མེད་ཀྱང་ཐ་སྙད་དུ་བརྟེན་
པ་ཆོས་ཉིད་ཀྱི་རིགས་ཀྱི་ཁྱད་པར་དང་ལྡན་པར་བསྟན་པའི་ཕྱིར། དེའི་དགོངས་པ་
བསྟན་བཅོས་སུ་འགྲེལ་བ་ལ། གཟུང་དོན་རྟོག་པ་སྤོང་ཕྱིར་དང༌། །ཅེས་པས་ཁྱད་
ཆོས་དང་པོ་སྟོན་པའི་མདོ་དོན་འཆད་པ་དང་། འཛིན་པ་མི་སྤོང་ཕྱིར་དང་ནི། །ཅེས་
པས་ཁྱད་ཆོས་གཉིས་པ་བསྟན་པའི་མདོ་དོན་འཆད་པ་དང་། རྟེན་གྱི་བསེ་རུ་ལྟ་བུའི་



8，
81
སྐབས་གཉིས་པ།
ལམ་ཞེས་པས་ཁྱད་ཆོས་གསུམ་པ་སྟོན་པའི་མདོ་དོན་འཆད་པར་བྱེད་དོ། །འོ་ན། འཛིན་
པ་མི་སྤོང་ཕྱིར་དང་ནི། །ཞེས་པའི་གཞུང་དོན་བཤད་པ་ལྟར་ཡིན་ན། རང་རྒྱལ་ལ་
ཆོས་ཀྱི་བདག་མེད་ཕྲ་མོ་རྟོགས་པ་ཡོད་པར་བཤད་པ་དང་འགལ་ལོ་སྙམ་ན་སྐྱོན་མེད་
དེ༑ སྤྱིར་རང་རྒྱལ་ལ་དེ་ཁོ་ན་ཉིད་རྟོགས་པ་ཡོད་ཀྱང་འདིར་དངོས་སུ་བསྟན་པའི་
རང་རྒྱལ་ལ་དེ་མེད་པའི་ཕྱིར་ཏེ། དེ་དང་སེམས་ཙམ་པ་གཉིས་རྟོགས་བྱའི་ལྟ་བ་དང་།
བསྒོམ་བྱའི་གཙོ་བོར་གྱུར་པའི་ལྟ་བ་གཉིས་ཀ་མཚུངས་པའི་ཕྱིར། འོ་ན་དེ་ཁོ་ན་ཉིད་
རྟོགས་པའི་རང་རྒྱལ་དང་སེམས་ཙམ་པ་ལྟ་བ་མཚུངས་སམ་སྙམ་ན། དེ་ཡང་མཚུངས་
པ་ཡིན་ཏེ། དེ་གཉིས་བསྒོམ་བྱའི་གཙོ་བོར་གྱུར་པའི་ལྟ་བ་མཚུངས་པའི་ཕྱིར། དེ་
ཡང་མཚུངས་ཏེ། དེ་གཉིས་ཀས་གཟུང་བ་ཕྱི་རོལ་དོན་གྱིས་སྟོང་པའི་སྟོང་ཉིད་བསྒོམ་
བྱའི་གཙོ་བོར་བྱེད་པ་གང་ཞིག དེ་ཁོ་ན་ཉིད་རྟོགས་པའི་རང་རྒྱལ་གྱིས་ཀྱང་གཟུང་
འཛིན་བདེན་པར་གྲུབ་པས་སྟོང་པའི་སྟོང་ཉིད་བསྒོམ་བྱའི་གཙོ་བོར་མི་བྱེད་པའི་ཕྱིར་
ཞེས་སྨྲའོ། །སྔ་མ་ཁ་ཅིག སེམས་ཙམ་པ་དང་རང་རྒྱལ་ལྟ་བ་མི་མཚུངས་ཏེ། རང་
རྒྱལ་གྱིས་གཟུང་བ་བདེན་མེད་དུ་རྟོགས་ཤིང་འཛིན་པ་བདེན་མེད་དུ་མ་རྟོགས་པ་དང་།
སེམས་ཙམ་པས་གཟུང་བ་ཡང་བདེན་མེད་དུ་མ་རྟོགས་པའི་ཕྱིར། ཞེས་ཟེར་བ་ནི་ཕལ་
ཆེར་གོང་དུ་བཀག་ཟིན་ཏོ། །འོ་ན་ཤེས་བྱ་རང་རྒྱལ་གྱི་ལམ་དེ་གང་ཡིན། བྱང་སེམས་
འཕགས་པས་ཤེས་པར་བྱེད་ཚུལ་དེ་གང་ཡིན་ཞེ་ན། ཉན་ཐོས་ཀྱི་སྐབས་སུ་བཤད་པ་
དང་འདྲ་བར་རང་རྒྱལ་རང་རྒྱུད་ཀྱིས་བསྡུས་པའི་གཟུགས་ཕྱི་རོལ་དོན་གྱིས་སྟོང་པར་
རྟོགས་པའི་ཡེ་ཤེས་དང་། བྱང་སེམས་འཕགས་པའི་རྒྱུད་ཀྱི་དེ་མངོན་སུམ་དུ་རྟོགས་
པའི་ཡེ་ཤེས་འདིར་བསྟན་ཤེས་བྱ་རང་རྒྱལ་གྱི་ལམ་ཡིན་པར་མི་བཞག་ཅིང་། སྐབས་



_82
ཕར་ཕྱིན་སྤྱི་དོན།
དང་པོར་རང་སངས་རྒྱས་ཀྱི་ལམ་གང་ཡིན་པ་དང༌། ཞེས་གསུངས་པའི་ལམ་དང་
དོན་གཅིག་པ་ཡིན་ཏེ། ཉན་ཐོས་ཀྱི་སྐབས་སུ་བཤད་པ་ལྟར་རོ། །བྱང་སེམས་འཕགས་
པས་ཤེས་པར་བྱེད་ཚུལ་ཡང་སེམས་བསྐྱེད་བསྔོ་བ་སྟོང་ཉིད་རྟོགས་པའི་ཤེས་རབ་གསུམ་
གྱིས་ཟིན་པའི་སྒོ་ནས་ཤེས་པར་བྱེད་པ་སྔ་མ་བཞིན་ནོ། །
སྨྲས་པ།
མདོ་རྒྱན་སྦྱར་བ་འདི་ལྟ་ན། །སེང་བཟང་སླར་ཡང་འོངས་སམ་ཞེས། །
གྲོགས་དག་ཐེ་ཚོམ་མི་བྱ་སྟེ། །མཁས་པ་བརྒྱུད་མར་འབྱུང་ངོ་ཀྱི། །
འོ་ན་རང་རྒྱལ་གྱི་ལམ་ཤེས་པའི་ལམ་ཤེས་སྒོམ་ཚུལ་དེ་ལྟར་ཡིན་ན། དེའི་
རྒྱུ་ངེས་འབྱེད་ཆ་མཐུན་དེ་ཇི་ལྟ་བུ་ཡིན་ཞེ་ན། དེ་ཡང་མདོའི་དབང་དུ་བྱས་ན། ཀྱེ་
མ་གནས་བརྟན་རབ་འབྱོར་འདི་བཏགས་པ་དང་མི་འགལ་ལ་ཆོས་ཉིད་ཀྱང་སྟོན་པ་ནི་
ཤེས་རབ་ཟབ་མོ་དང་ལྡན་ནོ། །ཞེས་གསུངས་ཤིང་། དེའི་དགོངས་པ་འགྲེལ་བ་ལ་
བསྟན་བཅོས་སུ། བཏགས་པའི་ཆོས་ཉིད་མི་འགལ་བར། །ཞེས་སོགས་གསུངས་ཏེ།
འགྲེལ་པ་དང་བསྟུན་ན་སྟོང་ཉིད་རྟོགས་པའི་བྱང་སེམས་ཀྱི་སྦྱོར་ལམ་དངོས་སུ་བསྟན་
པའི་ཤུགས་ལ་གཟུང་འཛིན་རྫས་གཞན་གྱིས་སྟོང་པར་རྟོགས་པའི་སྦྱོར་ལམ་བསྟན་པ་
ཡིན་ནོ། །འོ་ན་ལམ་ཤེས་སྒོམ་པའི་རྟེན་གྱི་གང་ཟག་གིས་ཉན་རང་གི་ལམ་ཤེས་པའི་
ལམ་ཤེས་སྒོམ་ཚུལ་དེ་ལྟར་ཡིན་ན། བྱང་སེམས་ཀྱི་ལམ་ཤེས་པའི་ལམ་ཤེས་སྒོམ་
ཚུལ་ཇི་ལྟར་ཡིན་ཞེ་ན། དེ་ལ་བྱང་སེམས་ཀྱི་མཐོང་ལམ་སྒོམ་ཚུལ་དང་། སྒོམ་
ལམ་སྒོམ་ཚུལ་གཉིས་ཡོད་པ་ལས་དང་པོ་ལ་མདོའི་དབང་དུ་བྱས་ན། དེ་ནས་ལྷ་རྣམས་



83
སྐབས་གཉིས་པ།
ཀྱི་དབང་པོ་བརྒྱ་བྱིན་གྱིས་ཚེ་དང་ལྡན་པ་ཤཱ་རིའི་བུ་ལ་འདི་སྐད་ཅེས་སྨྲས་སོ། །བཙུན་
པ་ཤཱ་རིའི་བུ་ཤེས་རབ་ཀྱི་ཕ་རོལ་ཏུ་ཕྱིན་པ་གང་ནས་བཙལ་བར་བྱ། ཞེས་དྲིས་པའི་
ལན་དུ་ཤཱ་རིའི་བུས་སྨྲས་པ། ཀོ་ཤི་ཀ་ཤེས་རབ་ཀྱི་ཕ་རོལ་ཏུ་ཕྱིན་པ་ནི་རབ་འབྱོར་
གྱི་ལེའུ་ལས་བཙལ་བར་བྱའོ། །ཞེས་སོགས་གསུངས་པ་ལས་འཕྲོས་ནས་གཟུགས་ཀྱི་
དེ་བཞིན་ཉིད་ལ་དེ་བཞིན་གཤེགས་པའི་དེ་བཞིན་ཉིད་མི་དམིགས་སོ། །ཞེས་སོགས་
མཐོང་ལམ་གྱི་མདོ་རྣམས་གསུངས། དེའི་དགོངས་པ་བསྟན་བཅོས་སུ་འགྲེལ་བ་ལ།
བདེན་དང་བདེན་ལ་བཟོད་པ་དང་། །ཞེས་སོགས་བློཀ་དྲུག་གསུངས་། དེ་ཡང་བདེན་
དང་ཅེས་པ་དང་པོས་ཀུན་ནས་ཉོན་མོངས་ཕྱོགས་ཀྱི་བདེན་པ་གཉིས་དང་། ཕྱི་མས་
རྣམ་བྱང་ཕྱོགས་ཀྱི་བདེན་པ་གཉིས་ཏེ་བཞི་དང་། བཞི་པོ་རེ་རེ་ལ་ཡང་། ཤེས་བཟོད་
བཞི་བཞི་སྟེ་སྐད་ཅིག་མ་བཅུ་དྲུག་ཕན་ཡོན་དང་བཅས་པ་བཤད་དོ། །
སྐབས་འདིར་མཐོང་ལམ་གྱི་མཐའ་དཔྱད་པ་ལ་གཉིས་ཡོད་དེ། མཐོང་ལམ་
སྐྱེ་བའི་རྟེན་དང་། བརྟེན་པ་མཐོང་ལམ་བཤད་པ་གཉིས་སུ་ཡོད་པའི་ཕྱིར། དང་པོ་
ལ་གཉིས་ཡོད་དེ། ལུས་རྟེན་དང་སེམས་རྟེན་གཉིས་སུ་ཡོད་པའི་ཕྱིར། དང་པོ་ཡོད་
དེ༑ སྒྲ་མི་སྙན་པ་དང་། ཟ་མ་མ་ནིང་མ་གཏོགས་པའི་མི་དང་འདོད་ལྷའི་རྟེན་ལ་
ཐེག་ཆེན་གྱི་མཐོང་ལམ་དངོས་སུ་གསར་དུ་སྐྱེ་བར་ཡོད། ཁམས་གོང་གི་རྟེན་ལ་མེད་
པའི་ཕྱིར། དང་པོ་གྲུབ་སྟེ། དེའི་རྟེན་ལ་དེ་སྐྱེ་བའི་མཐུན་རྐྱེན་ཚང་ཞིང་འགལ་རྐྱེན་
དང་བྲལ་བ་ཡོད་པའི་ཕྱིར། ཕྱི་མ་གྲུབ་སྟེ། ཁམས་གོང་གི་སོ་སྐྱེ་རྣམས་འཁོར་བ་
ལ་སྐྱོ་ཤས་ཆེན་པོ་དང་མི་ལྡན་པའི་ཕྱིར་ཏེ། བསྡུ་བ་ལས། གཟུགས་ཀྱི་ཁམས་དང་
གཟུགས་མེད་པའི་ཁམས་གོང་མར་སྐྱེས་པས་ཀྱང་། དང་པོར་བདེན་པ་རྣམས་མངོན་



84
ཕར་ཕྱིན་སྤྱི་དོན།
པར་མི་རྟོགས་ཏེ། འདི་ལྟར་གནས་དེ་དག་ནི་སྐྱོ་བར་འགྱུར་དཀའ་བ་ཡིན་པས། རེ་
ཤིག་སྐྱོ་བ་ཆུང་ངུས་ཀྱང་བདེན་པ་རྣམས་མངོན་པར་མི་རྟོགས་ན་གོང་ན་སྐྱོ་བ་ཆུང་
ངུ་ཡང་ཐམས་ཅད་ཀྱི་ཐམས་ཅད་དུ་མེད་པས་ལྟ་སྨོས་ཀྱང་ཅི་དགོས་པའི་ཕྱིར་རོ། །ཞེས་
གསུངས་པའི་ཕྱིར་དང་། མཛོད་ལས། གོང་ན་མཐོང་ལམ་མེད། །མི་སྐྱོ། ཞེས་
གསུངས། གཉིས་པ་སེམས་རྟེན་ཡོད་དེ། སྤྱིར་མཐོང་ལམ་དངོས་སུ་གསར་དུ་སྐྱེ་
བའི་སེམས་རྟེན་དུ་གྱུར་པའི་བསམ་གཏན་ས་དྲུག་ཀ་ཡོད། བྱེ་བྲག་ཏུ་ཐེག་ཆེན་གྱི་
མཐོང་ལམ་དངོས་སུ་གསར་དུ་སྐྱེ་བའི་སེམས་རྟེན་ཡིན་ན། བསམ་གཏན་བཞི་པའི་
དངོས་གཞིའི་སྙོམས་འཇུག་ཡིན་པས་ཁྱབ། གཟུགས་མེད་ཀྱི་སེམས་ལ་བརྟེན་ནས་མཐོང་
ལམ་དངོས་སུ་གསར་དུ་སྐྱེ་བ་མེད་པའི་ཕྱིར། དང་པོ་གྲུབ་སྟེ། བསྡུ་བ་ལས། བདེན་
པ་མངོན་པར་རྟོགས་པ་ནི་བསམ་གཏན་རྣམས་ཁོ་ན་དང་། བསམ་གཏན་དང་པོའི་
ཉེར་བསྡོགས་མི་ལྕོགས་མེད་པ་ལ་བརྟེན་ནས་ཀྱང་མངོན་པར་རྟོགས་པར་འགྱུར་གྱི་ཞེས་
གསུངས། གཉིས་པ་གྲུབ་སྟེ། ཐེག་ཆེན་གྱི་སྦྱོར་ལམ་ཆོས་མཆོག་ཆེན་པོ་ལ་གནས་
པའི་སེམས་དཔའ་ཡིན་ན་བསམ་གཏན་བཞི་པའི་དངོས་གཞིའི་སྙོམས་འཇུག་ཐོབ་པས་
ཁྱབ་པའི་ཕྱིར། གསུམ་པ་གྲུབ་སྟེ། གཟུགས་མེད་ཀྱི་སྙོམས་འཇུག་རྣམས་ཞི་གནས་
ཤས་ཆེ་ཞིང་ལྷག་མཐོང་ཤས་ཆུང་བ་ཡིན་པའི་ཕྱིར། ཁྱབ་སྟེ། བསྡུ་བ་ལས། གཟུགས་
མེད་པའི་སྙོམས་པར་འཇུག་པ་རྣམས་ལས་ནི་མ་ཡིན་ཏེ། འདི་ལྟར་གཟུགས་མེད་པའི་
སྙོམས་པར་འཇུག་པའི་ལམ་ནི་ཞི་གནས་ཤས་ཆེ་བ་ཡིན་ལ་ལྷག་མཐོང་ཤས་ཆུང་བ་
ཡིན་པས། ལྷག་མཐོང་ཆུང་བའི་ལམ་གྱིས་ནི་བདེན་པ་རྣམས་མངོན་པར་རྟོགས་པར་
མི་ནུས་པའི་ཕྱིར་རོ། །ཞེས་གསུངས། འོ་ན་ཐེག་ཆེན་གྱི་སྒོམ་ལམ་དངོས་སུ་གསར་



85
སྐབས་གཉིས་པ།
དུ་སྐྱེ་བའི་སེམས་རྟེན་དུ་གྱུར་པའི་འདོད་སེམས་དང་སྲིད་རྩེའི་སེམས་བཤད་པ་དང་འགལ་
ལོ་ཞེ་ན་སྐྱོན་མེད་དེ། དེ་ནི་འགྲེལ་ཆེན་ནས་དངོས་སུ་གསུངས་པའི་ཕྱིར། བྱང་སེམས་
ཀྱི་སྦྱོར་ལམ་ཆོས་མཆོག་ཆེན་པོ་བས་བསམ་གཏན་བཞི་པའི་དངོས་གཞིའི་སྙོམས་འཇུག་
ཐོབ་ན། མདོ་སྡེ་ས་བཅུ་པར། ས་གསུམ་པའི་སྐབས་སུ་བསམ་གཏན་དང་མངོན་ཤེས་
ཐོབ་པར་བཤད་པ་འགལ་ལོ་ཞེ་ན། དེ་ཡང་སྐྱོན་མེད་དེ། དེ་ནི་ཐུན་མོང་མ་ཡིན་
པའི་ཁྱད་པར་མཉམ་གཞག་གི་སྟོབས་ཀྱིས་ཐོབ་པ་ལ་དགོངས་པ་ཡིན་གྱི། ཞི་རགས་
ཀྱི་རྣམ་པ་ཅན་གྱི་བསམ་གཏན་གྱི་དངོས་གཞི་བྱང་སེམས་ཀྱི་སྦྱོར་ལམ་གྱི་སྐབས་སུ་
ངེས་པར་ཐོབ་དགོས་པས་དེ་འགོག་པ་མིན་པའི་ཕྱིར་རྣམ་བཤད་ལས་འདི་ལྟར་གསུངས་
ཀྱང་། ལམ་རིམ་ཆེ་བར། ཞི་རགས་ཀྱི་རྣམ་པ་ཅན་གྱི་བསམ་གཏན་གྱི་དངོས་གཞི་
མེད་པར་བཤད་པས་འགལ་བ་སྤོངས་ཤིག །
གཉིས་པ་བརྟེན་པ་མཐོང་ལམ་བཤད་པ་ལ་གསུམ་ཡོད་དེ། མངོན་པ་འོག་
མའི་ལུགས་བརྗོད་ནས་མི་འཐད་པར་བསྟན་པ་དང་། མངོན་པ་གོང་མའི་ལུགས་བཤད་
པ་དང་། དབུ་མ་པ་རང་ལུགས་བཤད་པ་རྣམས་སུ་ཡོད་པའི་ཕྱིར། དང་པོ་ནི། མཛོད་
པ་ལྟར་ན་མཐོང་ལམ་ཤེས་བཟོད་སྐད་ཅིག་བཅོ་ལྔ་པོ་རིམ་ཅན་ཁོ་ནར་སྐྱེ་བ་ཡིན་ཏེ།
དང་པོར་འདོད་པའི་སས་བསྡུས་ཀྱི་མཐོང་སྤངས་ཉོན་མོངས་ཀྱི་དངོས་གཉེན་དུ་གྱུར་
པའི་མཐོང་ལམ་སྡུག་བསྔལ་ཆོས་བཟོད་དང་། དེ་རྗེས་དེས་དངོས་སུ་དྲངས་པའི་ཆོས་
ཤེས་དང་། དེ་རྗེས་ཁམས་གོང་གི་སས་བསྡུས་ཀྱི་མཐོང་སྤངས་ཉོན་མོངས་ཀྱི་དངོས་
གཉེན་དུ་གྱུར་པའི་སྡུག་བསྔལ་ལ་རྗེས་བཟོད་དང་། དེ་རྗེས་དེས་དངོས་སུ་དྲངས་པའི་
རྗེས་ཤེས་སྐྱེ། དེ་བཞིན་དུ་བདེན་པ་ལྷག་མ་གསུམ་ལ་ཡང་སྦྱར་བར་བྱ་བ་ཡིན་པའི་



86
ཕར་ཕྱིན་སྤྱི་དོན།
ཕྱིར། སྡུག་བསྔལ་ཆོས་བཟོད་ལ་སོགས་པའི་སྐད་ཅིག་མ་བཅོ་ལྔ་མཐོང་ལམ་ཡིན་
ཏེ༑ བདེན་པ་སྔར་མ་རྟོགས་གསར་དུ་རྟོགས་པའི་ལམ་ཡིན་པའི་ཕྱིར། བཅུ་དྲུག་པ་
ལམ་རྗེས་ཤེས་མཐོང་ལམ་མ་ཡིན་ཏེ། བདེན་པ་སྔར་མ་རྟོགས་གསར་དུ་རྟོགས་པ་
མེད་པའི་ཕྱིར། མཛོད་ལས། དེ་ལ་སྐད་ཅིག་བཅོ་ལྔ་ནི། །མ་མཐོང་མཐོང་ཕྱིར་
མཐོང་བའི་ལམ། །ཞེས་གསུངས། དེ་འགོག་པ་ནི། འོ་ན་རྗེས་ཤེས་དང་པོ་གསུམ་
ཡང་མཐོང་ལམ་མ་ཡིན་པར་ཐལ། བདེན་པ་སྔར་མ་རྟོགས་གསར་དུ་རྟོགས་པ་མེད་
པའི་ཕྱིར་ཏེ། བཅུ་དྲུག་པ་ལམ་རྗེས་ཤེས་ལ་དེ་མེད་པ་གང་ཞིག མཚུངས་པའི་ཕྱིར།
འདོད་ན། མཐོང་ལམ་ཤེས་བཟོད་སྐད་ཅིག་མ་བཅུ་གཉིས་སུ་གྲངས་ངེས་པར་ཐལ།
འདོད་པའི་ཕྱིར། དེ་ལྟར་ཡང་འགྲེལ་ཆེན་ལས། གལ་ཏེ་དེ་ལྟར་ཡིན་ན་སྡུག་བསྔལ་
ལ་སོགས་པའི་བདེན་པ་གསུམ་ལ་ཡང་སྔར་མེད་པའི་མཐོང་བ་མ་ཚང་བས་རྗེས་སུ་ཤེས་
པའི་སྐད་ཅིག་མ་མཐོང་བའི་ལམ་མ་ཡིན་པའི་ཕྱིར། སྐད་ཅིག་མ་བཅུ་གཉིས་ཁོ་ནར་
འགྱུར་ན་དེ་ལྟར་ནི་ཁས་མ་བླངས་པས་འདི་ནི་གྱི་ནའོ། །ཅེས་གསུངས། །
གཉིས་པ་ནི། ཀུན་བཏུས་པ་ལྟར་ན་དང་པོར་ཁམས་གསུམ་ཀའི་སས་བསྡུས་
ཀྱི་མཐོང་སྤངས་ཉོན་མོངས་ཀྱི་དངོས་གཉེན་དུ་གྱུར་པའི་མཐོང་ལམ་སྡུག་བསྔལ་ཆོས་
བཟོད་སྐྱེ། དེ་རྗེས་མཐོང་སྤངས་དེ་ལས་དངོས་སུ་གྲོལ་བའི་ཆོས་ཤེས་སྐྱེ་ཞིང་། རྗེས་
བཟོད་ཀྱིས་ཆོས་བཟོད་དང་ཆོས་ཤེས་གཉིས་ལ་དམིགས་ནས་འདི་ནི་རང་འབྲས་འཕགས་
པའི་རྟོགས་པ་རྣམས་ཀྱི་རྒྱུའོ། །ཞེས་འཛིན་ལ། སྡུག་བསྔལ་རྗེས་ཤེས་ཀྱིས་རྗེས་བཟོད་
ལ་དམིགས་ནས་སྔར་ལྟར་འཛིན། བདེན་པ་ལྷག་མ་གསུམ་གྱི་རྗེས་བཟོད་རྗེས་ཤེས་
ཀྱང་དེ་ལྟར་སྦྱར་ཏེ། དེ་ཉིད་ལས། སྡུག་བསྔལ་ལ་ཆོས་ཤེས་པའི་བཟོད་པ་གང་ཞེ་



87
སྐབས་གཉིས་པ།
ན་སྔར་རྣམ་པར་དཔྱད་པའི་དབང་དུ་བྱས་ནས་སོ་སོ་རང་ལ་མངོན་སུམ་དུ་གྱུར་པའི་
ཟག་པ་མེད་པའི་ཤེས་རབ་སྟེ། གང་གིས་སྡུག་བསྔལ་མཐོང་བའི་སྤང་བར་བྱ་བའི་
ཉོན་མོངས་པ་སྤོང་བ་དེ། སྡུག་བསྔལ་ལ་ཆོས་ཤེས་པའི་བཟོད་པ་ཞེས་བྱའོ། །ཆོས་
ཤེས་པ་གང་ཞེ་ན་ཤེས་པ་གང་གི་བཟོད་པའི་མཇུག་ཐོགས་སུ་རྣམ་པར་གྲོལ་བ་མངོན་
དུ་བྱས་པའོ།། སྡུག་བསྔལ་ལ་རྗེས་སུ་རྟོགས་པར་ཤེས་པའི་བཟོད་པ་གང་ཞེ་ན། སྡུག་
བསྔལ་ལ་ཆོས་ཤེས་པའི་བཟོད་པ་དང་། སྡུག་བསྔལ་ལ་ཆོས་ཤེས་པ་འདི་གཉིས་འཕགས་
པའི་ཆོས་རྣམས་ཀྱི་རྒྱུའོ། །ཞེས་སོ་སོ་རང་ལ་མངོན་སུམ་དུ་གྱུར་ཏེ། ཟག་པ་མེད་
པའི་ཤེས་རབ་བོ། །སྡུག་བསྔལ་ལ་རྗེས་སུ་རྟོགས་པར་ཤེས་པ་གང་ཞེ་ན། སྡུག་བསྔལ་
ལ་རྗེས་སུ་ཤེས་པའི་བཟོད་པ་དེ་ངེས་པར་འཛིན་པའོ། །བདེན་པ་ལྷག་མ་རྣམས་ལ་
ཡང་བཟོད་པ་དང་ཤེས་པ་རྣམས་ཅི་རིགས་སུ་སྦྱར་བར་ཤེས་པར་བྱའོ། །ཞེས་གསུངས།
དེ་ལྟར་ན་སྡུག་བསྔལ་ལ་ཆོས་བཟོད་དང་ཆོས་ཤེས་གཉིས་ཀྱིས་ཡུལ་བདེན་བཞི་ལ་
དམིགས་པའི་གཟུང་བ་རྟོགས་པ་དང་། རྗེས་བཟོད་དང་རྗེས་ཤེས་གཉིས་ཀྱིས་ཡུལ་
ཅན་ཡེ་ཤེས་ལ་དམིགས་པའི་འཛིན་པ་རྟོགས་པར་གསུངས་ཏེ། དེ་ཉིད་ལས། སྡུག་
བསྔལ་ལ་ཆོས་ཤེས་པའི་བཟོད་པ་དང་ཆོས་ཤེས་པས་ནི་གཟུང་བ་རྟོགས་པའོ། །སྡུག་
བསྔལ་ལ་རྗེས་སུ་ཤེས་པའི་བཟོད་པ་དང་རྗེས་སུ་ཤེས་པས་ནི་འཛིན་པ་རྟོགས་སོ། །ཞེས་
གསུངས།
གསུམ་པ་དབུ་མ་པ་རང་ལུགས་བཤད་པ་ལ་གསུམ་སྟེ། སློབ་དཔོན་གྱིས་འགྲེལ་
ཆེན་དུ་དགག་གཞག་ཇི་ལྟ་བུ་མཛད་པའི་ཚུལ་དང་། སློབ་དཔོན་གྱི་བཞེད་པ་བསྡུས་
ཏེ་བསྟན་པ་དང་། འདའ་བྱེད་ཀྱི་མཐོང་ལམ་དང་འདའ་བྱའི་མཐོང་ལམ་སྐྱེ་ཚུལ་



ཕར་ཕྱིན་སྤྱི་དོན།
གྱི་རིམ་པ་བཤད་པ་རྣམས་སུ་ཡོད་པའི་ཕྱིར། དང་པོ་ནི། འགྲེལ་ཆེན་དུ་ལུགས་གསུམ་
བཤད་པའི་ལུགས་དང་པོ་ན་རེ། མཐོང་ལམ་ཤེས་བཟོད་སྐད་ཅིག་མ་བཅུ་དྲུག་པོ་དེ་
བདེན་བཞི་ལ་བྱ་བ་བྱེད་པའི་བྱ་བའི་མངོན་རྟོགས་སམ། འབྲས་བུའི་མངོན་པར་རྟོགས་
པ་སྐད་ཅིག་མ་གཅིག་ཡིན་ཏེ། སྡུག་བསྔལ་ཆོས་བཟོད་ཀྱིས་སྡུག་བསྔལ་གྱི་ཆོས་ཉིད་
མངོན་སུམ་དུ་རྟོགས་པ་དེའི་དུས་སུ་སྡུག་བསྔལ་ཤེས། ཀུན་འབྱུང་སྤོང་། འགོག་པ་
མངོན་དུ་བྱེད། ལམ་སྒོམ་པར་བྱ་བའི་ཤེས་བཟོད་སྐད་ཅིག་མ་བཅུ་དྲུག་པོ་ཅིག་ཅར་
དུ་སྐྱེ་བ་ཡིན་པའི་ཕྱིར། འོ་ན་ཞུགས་གནས་ཀྱི་རྣམ་གཞག་མི་འཐད་པར་འགྱུར་རོ་
ཞེ་ན། སྐྱོན་མེད་དེ། སོ་སོར་རྟོགས་པའི་མངོན་པར་རྟོགས་པ་ལས་ཤེས་བཟོད་སྐད་
ཅིག་མ་བཅུ་དྲུག་ཏུ་བཞག་པའི་ཕྱིར། བདེན་པ་བཞི་པོ་རེ་རེ་ལ་ཕྱིན་ཅི་ལོག་ཏུ་སྒྲོ་འདོགས་
པའི་སྒྲོ་འདོགས་རིམ་གྱིས་སེལ་བ་ལ་ལྟོས་ནས་སྐད་ཅིག་མ་བཅུ་དྲུག་ཏུ་བཞག་པའི་ཕྱིར་
ཞེ་ན། འགྲེལ་ཆེན་ལས། ཁ་ཅིག་ནི། རྒྱུ་མ་ཚང་བ་མེད་པར་སྤོང་བར་མི་ནུས་པའི་
ཕྱིར་སྡུག་བསྔལ་མཐོང་བའི་སྤང་བར་བྱ་བའི་དུས་སུ་ཀུན་འབྱུང་སྤོང་ངོ༌། །དེ་ཉིད་
ཀྱིས་ན་འགོག་པ་མངོན་དུ་བྱེད་དོ། །དེ་ཡང་གཞན་དུ་མི་འཐད་པས་ལམ་སྒོམ་མོ།།
ཀུན་འབྱུང་ལ་སོགས་པ་ལ་ཡང་དེ་བཞིན་ཏེ། དེ་ལྟར་འབྲས་བུའི་མངོན་པར་རྟོགས་
པ་ལ་ལྟོས་ནས་ཐེག་པ་ཆེན་པོའི་མཐོང་བའི་ལམ་ལ་མངོན་པར་རྟོགས་པ་སྐད་ཅིག་མ་
གཅིག་ཡིན་ནོ། །བདེན་པ་རེ་རེ་ལ་ཡང་ཕྱིན་ཅི་ལོག་རྣམ་པར་བསལ་བའི་སོ་སོར་རྟོག་
པའི་མངོན་པར་རྟོགས་པ་ལས་སྐད་ཅིག་མ་བཅུ་དྲུག་ཁོ་ནས་མངོན་པར་རྟོགས་པར་བྱེད་
པ་དེས་ན་ཞུགས་པ་ལ་སོགས་པའི་རྣམ་པར་བཞག་པ་ལེགས་པར་གནས་པ་ཡིན་ནོ། །ཞེས་
ཟེར་ཏོ། །ཞེས་གསུངས། འདི་སློབ་དཔོན་གྱི་བཞེད་པ་མ་ཡིན་ཞིང་རིགས་པས་ཀྱང་



89
སྐབས་གཉིས་པ།
མི་འཐད་དེ། ཇི་ལྟར་ན་འགོག་བདེན་ཐོབ་པ་ལ་ལམ་བདེན་ཐོབ་པ་སྔོན་དུ་འགྲོ་མི་དགོས་
པ་དང་། གཞི་གཅིག་ལ་ལྟོས་པའི་བར་ཆད་མེད་ལམ་དང་རྣམ་གྲོལ་ལམ་ཅིག་ཅར་
སྐྱེ་བར་ཐལ། སྡུག་བསྔལ་ཆོས་བཟོད་ཀྱི་དུས་སུ་ཀུན་འབྱུང་སྤངས་པའི་འགོག་པ་མངོན་
དུ་བྱས་པའི་ཕྱིར། ཁོ་ན་རེ། མ་གྲུབ་སྟེ། སྡུག་བསྔལ་ཆོས་བཟོད་ཀྱི་དུས་སུ་འགོག་
བདེན་མངོན་དུ་བྱེད་པར་འགྱུར་བར་ཡིན་ནོ། །ཞེ་ན། འོ་ན་ཤེས་བཟོད་སྐད་ཅིག་
མ་བཅུ་དྲུག་པོ་བདེན་བཞི་ལ་བྱ་བ་བྱེད་པའི་བྱ་བའི་མངོན་རྟོགས་སམ་འབྲས་བུའི་མངོན་
པར་རྟོགས་པ་སྐད་ཅིག་མ་གཅིག་དང་སོ་སོར་རྟོགས་པའི་མངོན་རྟོགས་སྐད་ཅིག་མ་
བཅུ་དྲུག་ཡིན་པའི་ཁྱད་པར་མི་འཐད་པར་ཐལ། དམ་བཅའ་དེའི་ཕྱིར། རང་ལུགས་
ཀྱི་མཁས་པ་ཁ་ཅིག རྣམ་བཤད་ཀྱི་གསུང་ལ་བརྒལ་ནས་འདི་སློབ་དཔོན་གྱི་རང་ལུགས་
སུ་མཛད་པ་ནི་ངོ་མཚར་སྐྱེ་བའི་གནས་མ་ཡིན་ནོ། །ལུགས་གཉིས་པ་ན་རེ། མཐོང་
ལམ་ཤེས་བཟོད་སྐད་ཅིག་མ་བཅུ་དྲུག་སོ་སོར་རྟོགས་པའི་མངོན་རྟོགས་ལས་” སྐད་ཅིག་
མ་གཅིག་ཡིན་ཏེ། སྡུག་བསྔལ་ཆོས་བཟོད་དེས་བདེན་བཞིའི་ཆོས་ཉིད་མངོན་སུམ་
དུ་རྟོགས་པ་གང་ཞིག དེ་རྟོགས་པའི་ཚེ་མཐོང་སྤོངས་ལས་དངོས་སུ་གྲོལ་བའི་རྣམ་
གྲོལ་ལམ་ཐོབ་པའི་ཕྱིར། དང་པོ་གྲུབ་སྟེ། སྡུག་བསྔལ་ཆོས་བཟོད་དེས་སྡུག་བདེན་
གྱི་ཆོས་ཉིད་མངོན་སུམ་དུ་རྟོགས་པ་གང་ཞིག དེ་སྡུག་བདེན་གྱི་ཆོས་ཉིད་ལ་སྒྲུབ་
འཇུག་ཡིན་པས་བདེན་པ་ལྷག་མ་གསུམ་གྱི་ཆོས་ཉིད་མངོན་སུམ་དུ་རྟོགས་དགོས་པའི་
ཕྱིར་ཏེ། རྣམ་འགྲེལ་ལས། དོན་གྱི་རང་གི་ངོ་བོ་གཅིག ཞེས་སོགས་གསུངས་པ་
ལྟར་ཚུར་མཐོང་གི་རྒྱུད་ཀྱི་སྒྲ་འཛིན་མངོན་སུམ་སྒྲ་ལ་སྒྲུབ་འཇུག་ཡིན་པས་སྒྲ་མཐོང་
༡༽ སྤུར་རྙིང་ ༡༢༡/ན/༤ ལས་ཀྱང་



90
བར་ཕྱིན་སྤྱི་དོན།
བའི་ཚེ་སྒྲའི་སྟེང་གི་བྱས་མི་རྟག་སོགས་ཡོན་ཏན་མཐའ་དག་མངོན་སུམ་དུ་མཐོང་བ་
བཞིན་ཡིན་པའི་ཕྱིར། རྟགས་ཕྱི་མ་དེར་ཐལ། མཐོང་སྤངས་ཀྱིས་བསྡུས་པའི་ལྟ་བ་
ལྔ་དང་ལྟ་མིན་ལྔ་པོ་རྒྱུ་དངོས་པོ་བདེན་པར་འཛིན་པའི་བདེན་འཛིན་ལས་བྱུང་བ་གང་
ཞིག སྡུག་བསྔལ་ཆོས་བཟོད་ཀྱིས་བདེན་བཞིས་བསྡུས་པའི་ཆོས་ཐམས་ཅད་བདེན་
མེད་དུ་མངོན་སུམ་དུ་རྟོགས་པའི་ཕྱིར་ཞེ་ན། འགྲེལ་ཆེན་ལས། གཞན་དག་ནི་འཇིག་
ཚོགས་ལ་ལྟ་བ་ལ་སོགས་པའི་ཚོགས་དང་འདོད་ཆགས་ལ་སོགས་པ་ཉོན་མོངས་པའི་
ཚོགས་ནི། དངོས་པོ་རྣམས་ཡང་དག་པར་ཁས་ལེན་པའི་ཕྱིན་ཅི་ལོག་གིས་ཀུན་ནས་
བསླང་པ་ཡིན་ལ་གྲོལ་བ་ནི་དམིགས་སུ་མེད་པར་མཐོང་བ་ལས་ཡིན་པའི་ཕྱིར། དེའི་
ཡོངས་སུ་ སྦྱོང་བར་གྱུར་པ་ཉིད་ཀྱིས་སྒོམ་པ་ལྷག་མ་རྣམས་དེའི་དོན་དུ་ཡིན་ནོ། །ཞེས་
ཇི་སྐད་དུ་བཤད་པའི་ཚུལ་གྱིས་ཆོས་ཐམས་ཅད་དངོས་པོ་མེད་པའམ་བདག་མེད་པའམ་
སྟོང་པ་ཞེས་སྒོམ་པར་བྱེད་པ་རྣམས་ཀྱི་བསྒོམ་པ་ཡོངས་སུ་རྫོགས་པ་ན། དོན་གྱི་རང་
གི་ངོ་བོ་གཅིག །བདག་ཉིད་མངོན་སུམ་ཡིན་པ་ལ། །ཚད་མ་རྣམས་ཀྱི་བརྟག་བྱ་
གང༌། །མ་མཐོང་ཆ་གཞན་ཅི་ཞིག་ཡོད། །ཅེས་བྱ་བའི་ཚུལ་གྱི་རྣམ་གྲངས་ཀྱི་རང་
གི་ངོ་བོ་རྟོགས་པར་བྱེད་པའི་ཤེས་པ་ཟག་པ་མེད་པ་ཆོས་ཐམས་ཅད་ཀྱི་ཡུལ་ཅན་སྐྱེ་
བར་འགྱུར་རོ། །དེ་བས་ན་སོ་སོར་མངོན་པར་རྟོགས་པ་ལས་མཐོང་བའི་ལམ་གྱི་མངོན་
པར་རྟོགས་པ་ནི་སྐད་ཅིག་མ་གཅིག་ཡིན་ནོ་ཞེས་ཟེར། ཞེས་གསུངས། འདི་ཡང་
སློབ་དཔོན་གྱི་བཞེད་པ་མ་ཡིན་ཏེ། ཇི་ལྟར་ན་འདིས་ཐེག་ཆེན་གྱི་མཐོང་ལམ་བར་
ཆད་མེད་ལམ་དང་རྣམ་གྲོལ་ལམ་སྔ་ཕྱི་རིམ་བཞིན་དུ་མི་སྐྱེ་བར་སྐད་ཅིག་མ་གཅིག་
༡༽ སྤུར་རྙིང་ ༡༢༡/༠/༡ ཡུལ་དུ་སྦྱོང་



_91
སྐབས་གཉིས་པ།
ལ་འདོད་པ་གང་ཞིག སློབ་དཔོན་གྱིས་ཐེག་ཆེན་གྱི་མཐོང་ལམ་སྡུག་བསྔལ་ཆོས་
བཟོད་དང་། ཆོས་ཤེས་གཉིས་རིམ་བཞིན་དུ་སྐྱེ་བར་བཤད་པའི་ཕྱིར། དང་པོ་གྲུབ་
སྟེ༑ ཕྱོགས་སྔ་སྨྲ་བ་པོ་འདི་ལ་ཞུགས་གནས་ཀྱི་རྣམ་གཞག་མི་འཐད་པའི་ཐལ་བ་འཕེན་
པར་མཛད་པའི་ཕྱིར། དེ་ཡང་འགྲེལ་ཆེན་ལས། དེ་ལྟར་ན་ནི་སྐད་ཅིག་མ་གཅིག་
ཁོ་ན་ལ་རྣམ་པ་ཐམས་ཅད་རྟོགས་པའི་ཕྱིར། རྣམ་པ་གཞན་དག་གིས་མཐོང་བའི་ལམ་
ལས་བསྒོམས་པ་གཞན་མི་འཐད་པའི་ཕྱིར། ཞུགས་པ་ལ་སོགས་པའི་གནས་སྐབས་
སུ་ཇི་ལྟར་འགྱུར་ཞེས་ངེས་པར་འབྱུང་བའི་ལམ་ལེགས་པའི་རྗེས་སུ་འབྲང་བ་རྣམས་
འདོད་དོ། །ཞེས་གསུངས། ལུགས་གསུམ་པ་ན་རེ། ཐེག་ཆེན་གྱི་མཐོང་ལམ་བཟོད་
པ་བརྒྱད་དང་ཤེས་པ་བརྒྱུད་པོ་ཅིག་ཅར་དུ་མི་སྐྱེ་བར་རིམ་བཞིན་ཁོ་ནར་སྐྱེ་བ་ཡིན་
ཏེ༑ མཐོང་སྤངས་སུ་གྱུར་པའི་ཕྱིན་ཅི་ལོག་གི་ཉོན་མོངས་པ་རྩ་བ་ནས་དྲུང་དབྱུང་
བའི་ཕྱིར་དུ་བར་ཆད་མེད་ལམ་གྱི་རྣམ་པ་བསྒོམ་པ་ལས་གཞན་མཐོང་ལམ་རྣམ་གྲོལ་
ལམ་གྱི་རྣམ་པ་སྒོམ་པ་ཡོད་པའི་ཕྱིར་ཏེ། འཁྲུལ་པའི་རྒྱུ་མཚན་འགའ་ཞིག་ལས་སྒྲོ་
འདོགས་པའི་མཐོང་སྤངས་སུ་གྱུར་པའི་རྣམ་པ་གཞན་དག་ཡོད་པ་དེ་མཐོང་ལམ་རྣམ་
གྲོལ་ལམ་ལ་མ་ལྟོས་པར་བར་ཆད་མེད་ལམ་གྱིས་སྤོང་བ་མ་ཡིན་པའི་ཕྱིར། འཁྲུལ་
པའི་རྒྱུ་མཚན་འགའ་ཞིག་ལས་སྒྲོ་འདོགས་པའི་དཔེ་ཡང་ཡོད་དེ། ཁ་དོག་དཀར་པོར་
མཚུངས་པ་ལས་ཉ་ཕྱིས་ལ་དངུལ་དུ་འཁྲུལ་བ་ལྟ་བུ་ཡིན་པའི་ཕྱིར། ཐེག་ཆེན་མཐོང་
ལམ་པ་ལ་ཞུགས་གནས་ཀྱི་རྣམ་གཞག་ཀྱང་འཐད་དེ། མཐོང་ལམ་བར་ཆད་མེད་
ལམ་ལ་གནས་པའི་ཚེ་ཞགས་པ་དང་རྣམ་གྲོལ་ལམ་ལ་གནས་པའི་ཚེ་འབྲས་གནས་སུ་
འཇོག་པའི་ཕྱིར། མཐོང་ལམ་ཤེས་བཟོད་སྐད་ཅིག་མ་བཅུ་དྲུག་པོ་རིགས་པའི་སྟོབས་



92
ཕར་ཕྱིན་སྤྱི་དོན།
ཀྱིས་སྐད་ཅིག་མ་གཅིག་ཡིན་ཏེ། བྱ་རྫོགས་ཀྱི་སྐད་ཅིག་མ་གཅིག་ལ་མཉམ་གཞག་
ཐུན་གཅིག་སྐྱེ་བའི་སྐད་ཅིག་མ་ཡིན་པའི་ཕྱིར། དེ་ལྟར་ནའང་སོ་སོར་རྟོགས་པའི་མངོན་
པར་རྟོགས་པ་ལས་སྐད་ཅིག་མ་བཅུ་དྲུག་ཏུ་བཤད་པའི་རྒྱུ་མཚན་ཡོད་དེ། མཉམ་གཞག་
དེ་ལས་ལངས་པའི་རྗེས་ཐོབ་ཏུ་མི་རྟག་སོགས་བཅུ་དྲུག་གི་སྟེང་གི་སྟོང་ཉིད་ལ་ངེས་ཤེས་
མི་འདྲ་བ་བཅུ་དྲུག་འདྲེན་པའི་རྒྱུ་མཚན་གྱིས་དེ་ལྟར་བཞག་པའི་ཕྱིར། མཐོང་ལམ་
སྡུག་བསྔལ་ལ་ཆོས་ཤེས་སྡུག་བསྔལ་གྱི་ཆོས་ཉིད་ལ་ཚད་མར་འགྲོ་ཚུལ་ཡོད་དེ། མཐོང་
སྤངས་ཀྱི་ས་བོན་སྤངས་པའི་སྒོ་ནས་དེ་ལ་ཚད་མར་སོང་བའི་ཕྱིར། དཔེར་ན་ཚུར་
མཐོང་གི་རྒྱུད་ཀྱི་སྔོ་འཛིན་མངོན་སུམ་གྱི་སྔོན་པོ་སྔོ་མིན་དུ་འཛིན་པའི་སྒྲོ་འདོགས་ཆོད་
པ་བཞིན། མཐོང་ལམ་སྡུག་བསྔལ་ལ་ཆོས་བཟོད་མཐོང་སྤངས་ཀྱི་ས་བོན་སྤངས་པའི་
སྒོ་ནས་དེ་ལ་ཚད་མར་མ་སོང་སྟེ། དཔེར་ན་ཚུར་མཐོང་གི་རྒྱུད་ཀྱི་སྔོ་འཛིན་མངོན་
སུམ་གྱིས་སྔོན་པོ་སྐད་ཅིག་མ་མ་ཡིན་པར་འཛིན་པའི་སྒྲོ་འདོགས་མ་ཆོད་པ་བཞིན་དེ་
ལྟར་ནའང་མཐོང་ལམ་སྡུག་བསྔལ་ལ་ཆོས་བཟོད་སོ་སྐྱེའི་ཚད་མ་དང་ཁྱད་མེད་དུ་མི་
འགྱུར་ཏེ། བློ་གྲོས་ཆེན་པོས་མཐོང་ཉིད་ལས། །རྣམ་པ་ཐམས་ཅད་ངེས་པར་བྱེད།།
ཅེས་འབྱུང་བ་ལྟར། ཆོས་བཟོད་དེ་ཉིད་ལ་སྣང་ནས་དེས་མ་རྟོགས་པ་མེད་པའི་ཕྱིར་
དང་། དེས་མཐོང་སྤངས་ལས་གྲོལ་བའི་རྣམ་གྲོལ་ལམ་དངོས་སུ་དྲངས་པའི་སྒོ་ནས་
ཆོས་ཉིད་འཇལ་བའི་ཕྱིར། དེ་ལྟར་ཡང་འགྲེལ་ཆེན་ལས། གཟུགས་ཆོས་མཐུན་པ་
མཐོང་བ་ལས། །ཉ་ཕྱིས་ལ་དངུལ་རྣམ་པ་ལྟར། །གལ་ཏེ་འཁྲུལ་པའི་རྒྱུ་མཚན་གྱིས།།
ཡོན་ཏན་གཞན་སྦྱོར་མི་བྱེད་ན། །དེ་ལྟར་འགྱུར་བ་ཞིག་ན་གང་གི་ཚེ་འཁྲུལ་པའི་རྒྱུ་
མཚན་འགའ་ཞིག་ལས་སྒྲོ་འདོགས་པའི་རྣམ་པ་གཞན་དག་ཡོད་པའི་ཕྱིར་དེ་ཕྱིན་ཅི་



93
སྐབས་གཉིས་པ།
ལོག་ལས་བྱུང་བའི་ཉོན་མོངས་པ་དང་བཅས་པ་དྲུང་ནས་དབྱུང་བའི་ཕྱིར་རྣམ་པ་གཞན་
དག་གིས་བསྒོམས་པ་གཞན་ཡང་ཡོད་པས་བརྒྱད་པ་ལ་སོགས་པའི་གནས་སྐབས་ལེགས་
པར་གནས་པ་ཡིན་ནོ། །དགོངས་པ་འདི་ཉིད་ཀྱིས་ན་རིགས་པའི་སྟོབས་ཀྱིས་མཐོང་
བའི་ལམ་གྱི་མངོན་པར་རྟོགས་པ་སྐད་ཅིག་མ་གཅིག་ཡིན་ཡང་མངོན་པར་རྟོགས་པ་
སྐད་ཅིག་མ་བཅུ་དྲུག་ཉིད་དུ་བཤད་པ་ཡིན་ནོ། །དེ་བས་ན་རྣམ་པར་ཤེས་པའི་རང་
གི་ངོ་བོ་རྣམ་པ་ཐམས་ཅད་དུ་གཟུང་བ་ཉིད་ཡིན་ནའང་ཆ་གང་ལ་གོམས་པ་གསལ་བར་
གྱུར་པ་ལ་སོགས་པས་སྒྲོ་འདོགས་པའི་རྣམ་པ་ངེས་པར་སེལ་ནུས་པ་དེ་ཉིད་ལ་དེའི་གེགས་
སུ་གྱུར་པའི་སྒྲིབ་པ་སེལ་བས་དེ་ལ་ཚད་མ་ཡིན་གྱི་གཞན་དུ་ནི་མ་ཡིན་ཏེ། སྐད་ཅིག་
མ་ཉིད་ལ་སོགས་པ་དང་འདྲའོ། །དེ་ལྟར་ན་འཕགས་པ་རྣམས་སོ་སོ་སྐྱེ་བོ་རྣམས་ལས་
ཁྱད་པར་ཅི་ཡོད་ཅེས་ཀྱང་བརྗོད་པར་མི་བྱ་སྟེ། རྣམ་པ་ཇི་ཙམ་ཞིག་གསལ་བས་དེ་
དག་གི་ཤེས་པ་འཁྲུལ་བའི་རྒྱུ་མཚན་དང་བྲལ་བར་གྱུར་པ་དེ་ཙམ་གྱིས་དེ་དག་ཁྱད་
པར་འཕགས་པའི་ཕྱིར་ཏེ། ཤིན་ཏུ་སྤྲོས་པས་ཆོག་གོ །ཞེས་གསུངས། འདི་ཉིད་
སློབ་དཔོན་གྱི་བཞེད་པ་ཡིན་ཏེ། ཐེག་ཆེན་གྱི་མཐོང་ལམ་བཟོད་པ་བརྒྱད་ཀྱི་ངོ་བོར་
གྱུར་པའི་བར་ཆད་མེད་ལམ་དང་། ཤེས་པ་བརྒྱད་ཀྱི་ངོ་བོ་གྱུར་པའི་རྣམ་གྲོལ་ལམ་
ག་ཉིས་རིམ་པ་བཞིན་དུ་སྐྱེ་བར་སྒྲུབ་པའི་ཕྱིར་རོ། ། །
གཉིས་པ་སློབ་དཔོན་གྱི་བཞེད་པ་བསྡུས་ཏེ་བསྟན་པ་ནི། ཐེག་ཆེན་གྱི་མཐོང་
ལམ་བར་ཆད་མེད་ལམ་གྱི་ངོ་བོར་གྱུར་པའི་བཟོད་པ་བརྒྱད་ཅིག་ཅར་དུ་སྐྱེ་ཞིང་། ངོ་
བོ་གཅིག་ལ་ལྡོག་པ་ཐ་དད་པའི་སྒོ་ནས་བཞག་པ་ཡིན་ཏེ། མཐོང་ལམ་བར་ཆད་མེད་
ལམ་གྱིས་བདེན་བཞིའི་ཆོས་ཉིད་མངོན་སུམ་དུ་རྟོགས་པའི་ཆ་ནས་ཆོས་བཟོད་བཞི་དང་།



94
ཕར་ཕྱིན་སྤྱི་དོན།
ཆོས་བཟོད་བཞིའི་ཆོས་ཉིད་མངོན་སུམ་དུ་རྟོགས་པའི་ཆ་ནས་རྗེས་བཟོད་བཞིར་བཞག་
པའི་ཕྱིར། དེ་བཞིན་དུ་ཐེག་ཆེན་གྱི་མཐོང་ལམ་རྣམ་གྲོལ་ལམ་གྱི་ངོ་བོར་གྱུར་པའི་
ཤེས་པ་བརྒྱད་ཀྱང་ཅིག་ཅར་དུ་སྐྱེ་ཞིང་ངོ་བོ་གཅིག་ལ་ལྡོག་པ་ཐ་དད་པའི་སྒོ་ནས་བཞག་
པ་ཡིན་ཏེ། མཐོང་ལམ་རྣམ་གྲོལ་ལམ་གྱིས་བདེན་བཞིའི་ཆོས་ཉིད་མངོན་སུམ་དུ་རྟོགས་
པའི་ཆ་ནས་ཆོས་ཤེས་བཞི་དང༌། ཆོས་ཤེས་བཞིའི་ཆོས་ཉིད་མངོན་སུམ་དུ་རྟོགས་པའི་
ཆ་ནས་རྗེས་ཤེས་བཞིར་བཞག་པའི་ཕྱིར། ཚུལ་འདི་དབུ་མ་ཐལ་འགྱུར་བ་དང་མཐུན་
ཏེ། རིགས་པ་དྲུག་ཅུ་པ་ལས། ཆོས་ཤེས་པ་ཡི་མཇུག་ཐོགས་སུ། །འདི་ལ་བྱེ་བྲག་
ཡོད་ན་ནི། །དངོས་པོ་ཤིན་ཏུ་ཕྲ་བ་ཡང་། །གང་གི་སྐྱེ་བར་རྣམ་བརྟགས་པ། །རྣམ་
པར་མི་མཁས་དེ་ཡིས་ནི། །རྐྱེན་ལས་བྱུང་བའི་དོན་མ་མཐོང་། །ཞེས་གསུངས་ཤིང་།
དེའི་འགྲེལ་པར་ཟླ་བས་ཀྱང་གསལ་བར་གསུངས་པའི་ཕྱིར། དེ་བཞིན་དུ་ཉན་ཐོས་
ཀྱི་མཐོང་ལམ་བཟོད་པ་བརྒྱད་ཅིག་ཅར་སྐྱེ་བ་དང་ཤེས་པ་བརྒྱད་ཀྱང་ཅིག་ཅར་སྐྱེ་བར་
འདོད་དེ། ཐེག་ཆེན་ལ་དེ་ལྟར་གསུངས་པ་གང་ཞིག རིགས་པ་མཚུངས་པའི་ཕྱིར།
གོང་དུ་བཤད་པ་དེ་ལྟར་མ་ཡིན་ན་མཉན་བྱ་མི་རྟག་པར་ཚད་མས་རྟོགས་པའི་གང་ཟག་
ཡིན་ན། སྒྲ་མི་རྟག་པར་ཚད་མས་རྟོགས་པའི་གང་ཟག་ཡིན་པས་མ་ཁྱབ་པར་ཐལ།
སྡུག་བསྔལ་བདེན་པའི་ཆོས་ཉིད་མངོན་སུམ་དུ་རྟོགས་པའི་གང་ཟག་ཡིན་ན་ཀུན་འབྱུང་
བདེན་པའི་ཆོས་ཉིད་མངོན་སུམ་དུ་རྟོགས་པས་མ་ཁྱབ་པའི་ཕྱིར། དེར་ཐལ། མཐོང་
ལམ་སྡུག་བསྔལ་ཆོས་བཟོད་ཡིན་ན་ཀུན་འབྱུང་ཆོས་བཟོད་ཡིན་པས་མ་ཁྱབ་པའི་ཕྱིར།
དེར་ཐལ། དེ་གཉིས་རིམ་པ་བཞིན་དུ་སྐྱེ་བའི་ཕྱིར། རྟགས་ཁས། རྩ་བར་འདོད་ན།
མཉན་བྱ་སྒྲ་མི་རྟག་སྒྲུབ་ལ་ཕྱོགས་ཆོས་ཅན་དུ་སོང་བའི་གང་ཟག་དེས་མཉན་བྱ་མི་



95
སྐབས་གཉིས་པ།
རྟག་པར་ཚད་མས་རྟོགས་པར་ཐལ། འདོད་པ་དེའི་ཕྱིར། འདོད་ན། མཉན་བྱ་སྒྲ་
མི་རྟག་པར་སྒྲུབ་པའི་རྟགས་ཡང་དག་ཏུ་ཐལ། འདོད་པའི་ཕྱིར། མཁས་པ་ཁ་ཅིག
རྣམ་བཤད་ཀྱི་དགོངས་པར་མཛད་ནས། ཐེག་ཆེན་གྱི་སྡུག་བསྔལ་ཆོས་བཟོད་དེས་
ཁོ་རང་རྟོགས་པའི་ཆ་ནས་རྗེས་བཟོད་དུ་འཇོག་པར་སྨྲ་བ་ནི་ཅུང་ཟད་འཇུག་པ་རྩིངས་
པའོ། །བདེན་བཞིའི་གོ་རིམས་འདི་ལྟར་བཤད་པ་ནི་ཡུལ་ཅན་མངོན་པར་རྟོགས་པའི་
རིམ་པ་ཡིན་ལ། རྣལ་འབྱོར་པའི་རྒྱུད་ལ་བདེན་པ་བཞི་ལ་དམིགས་པའི་མཐོང་ལམ་
སྐྱེ་བ་ན་ཡང་། གོ་རིམས་དེ་དག་དང་མཐུན་པར་སྐྱེ་བ་ཡིན་ནོ། །ཞེས་རྣམ་བཤད་
ལས་གསུངས་ཏེ། ཐེག་ཆེན་ལ་མི་འགྲིག་པས་ཉན་ཐོས་ལ་འཆད་དགོས་པ་འདྲ་བ་ཞིག་
འདུག་ནའང་ཉན་ཐོས་ཀྱི་མཐོང་ལམ་བཟོད་པ་བརྒྱད་རིམ་ཅན་དུ་སྐྱེ་བ་བཞག་གམ་
སྙམ་སྟེ་དཔྱད་དོ། །འོ་ན་ཐེག་ཆེན་གྱི་མཐོང་ལམ་བར་ཆད་མེད་ལམ་ལ་གནས་པའི་
སེམས་དཔའི་རྒྱུད་པ་ཐེག་ཆེན་སེམས་བསྐྱེད་ཡོད་དམ་མེད་ཅེ་ན། དེ་ལ་རྣམ་བཤད་
ཀྱི་རྗེས་འབྲངས་ཁ་ཅིག་ན་རེ། དེའི་རྒྱུད་ལ་ཐེག་ཆེན་སེམས་བསྐྱེད་ཡོད་ཀྱང་མངོན་
གྱུར་དུ་མེད་ཅེས་ཟེར། ཡང་ཁ་ཅིག མངོན་གྱུར་དུ་ཡོད་ཀྱང་མཐོང་ལམ་བར་ཆད་
མེད་ལམ་གྱི་དུས་སུ་མེད་ཅེས་ཟེར། དང་པོ་མི་འཐད་དེ། དེའི་རྒྱུད་ལ་སེམས་ཅན་
ཐམས་ཅད་ཀྱི་དོན་དུ་སངས་རྒྱས་ཐོབ་པར་བྱའོ་སྙམ་པའི་བློ་ཡོད་ཕྱིན་དེ་ཉིད་མངོན་
གྱུར་ཡིན་པས་མངོན་གྱུར་དུ་མེད་ཅེས་པ་ཚིག་ཙམ་དུ་སོང་བའི་ཕྱིར། འཇུག་ཊིཀ་
ཆེན་མོར། དེའི་རྒྱུད་ལ་ཟག་མེད་མ་ཡིན་པའི་སེམས་མེད་པར་བཤད་པས་གྲུབ་པའི་
ཕྱིར། གཉིས་པ་མི་འཐད་པ་སླ། རང་གི་ལུགས་ནི། སེམས་དཔའ་དེའི་རྒྱུད་ལ་ཐེག་
༡ སྤར་རྙིང་ ༡༣༣/༥/༤ མཛད་པས།



96
ཕར་ཕྱིན་སྤྱི་དོན།
ཆེན་སེམས་བསྐྱེད་དབང་འབྱོར་བའི་ཚུལ་གྱིས་སམ་མ་ཉམས་པར་ཡོད་ཅིང་། དེས་
ཡོད་གོ་མི་ཆོད་པ་དགོངས་པར་སེམས་སོ། །དེ་ལ་ཁ་ཅིག ཐེག་ཆེན་གྱི་མཐོང་ལམ་
བར་ཆད་མེད་ལམ་དེ་རང་རྒྱུད་ལྡན་གྱི་གང་ཟག་གི་རྒྱུད་ཀྱི་སེམས་བསྐྱེད་ཀྱི་རྩིས་མ་
ཟིན་པར་ཐལ་བ་དང་། སེམས་དཔའ་དེ་ཐེག་ཆེན་པ་མ་ཡིན་པར་ཐལ་བ་དང་། ཉན་
རང་དགྲ་བཅོམ་རིགས་ཀྱི་སྒོ་ནས་ཟིལ་གྱིས་གནོན་མི་ནུས་པར་ཐལ་བ་སོགས་འཕེན་
ཏེ་མ་ཁྱབ་པ་ཁོ་ནའོ། །འོ་ན་ཐེག་ཆེན་གྱི་མཐོང་ལམ་ནས་ཐེག་ཆེན་གྱི་སྒོམ་ལམ་དུ་
འཕོ་ཚུལ་ཇི་ལྟར་ཡིན་ཞེ་ན། དེ་ཡང་བྱང་ཆུབ་སེམས་དཔའ་རྣམས་ཀྱིས་ས་འོག་མ་
ནས་གོང་མར་འཕོ་བའི་ཚེ། མཉམ་གཞག་ནས་མཉམ་གཞག་ཏུ་འཕོ་བ་ཡིན་ཀྱང་།
ཐེག་ཆེན་གྱི་མཐོང་ལམ་ནས་ཐེག་ཆེན་གྱི་སྒོམ་ལམ་དུ་འཕོ་བའི་ཚེ་ནི་རྗེས་ཐོབ་ནས་
མཉམ་གཞག་ཏུ་འཕོ་བར་སེམས་ཏེ། ཐེག་ཆེན་གྱི་མཐོང་ལམ་ཤེས་བཟོད་སྐད་ཅིག་
མ་བཅུ་དྲུག་གིས་དྲངས་པའི་མཐོང་ལམ་རྗེས་ཐོབ་པ་དེས་རང་གི་ངོ་སྐལ་གྱི་སྤང་བྱར་
གྱུར་པའི་སྒོམ་སྤངས་བདེན་འཛིན་ཆེན་པོའི་ཆེན་པོའི་དངོས་གཉེན་བར་ཆད་མེད་ལམ་
ནམ་ཐོབ་པ་ན། ཐེག་ཆེན་གྱི་མཐོང་ལམ་ནས་སྒོམ་ལམ་དུ་འཕོས་པར་འཇོག་པའི་
ཕྱིར་ཏེ། འགྲེལ་ཆེན་ལས། བདེན་པ་རྣམས་ཀྱི་མངོན་པར་རྟོགས་པ་ནི་གཅིག་པའི་
ཕྱིར། ཞེས་སོགས་གསུངས། གསུམ་པ་ནི་འོ་ན་འདའ་བྱེད་ཀྱི་མཐོང་ལམ་དང་འདའ་
བྱའི་མཐོང་ལམ་གཉིས་སྐྱེ་ཚུལ་གྱི་རིམ་པ་ཇི་ལྟར་ཡིན་ཞེ་ན། ཐོག་མར་སྟོང་ཉིད་
མངོན་སུམ་དུ་རྟོགས་པའི་འདའ་བྱེད་ཀྱི་མཐོང་ལམ་དང་། དེ་རྗེས་མི་རྟག་སོགས་བཅུ་
དྲུག་མངོན་སུམ་དུ་རྟོགས་པའི་འདའ་བྱའི་མཐོང་ལམ་སྐྱེ་བ་ཡིན་ཏེ། དང་པོར་སྟོང་
ཉིད་མངོན་སུམ་དུ་རྟོགས་པའི་མཉམ་གཞག་ཡེ་ཤེས་དང་། དེ་རྗེས་མི་རྟག་སོགས་བཅུ་



སྐབས་གཉིས་པ།
དྲུག་མངོན་སུམ་དུ་རྟོགས་པའི་མཐོང་ལམ་རྗེས་ཐོབ་ཡེ་ཤེས་སྐྱེ་བའི་ཕྱིར། །
འོ་ན་ལམ་ཤེས་བསྒོམ་པ་པོའི་རྟེན་གྱི་གང་ཟག་གིས་ཐེག་ཆེན་གྱི་སྒོམ་ལམ་སྒོམ་
ཚུལ་ཇི་ལྟར་ཡིན་ཞེ་ན། དེ་ཡང་ཐེག་ཆེན་གྱི་མཐོང་ལམ་བཤད་པའི་མཇུག་ཐོགས་
དེ་མ་ཐག་ཏུ་ཐེག་ཆེན་གྱི་སྒོམ་ལམ་བཤད་པར་རིགས་ཀྱང་། ཐེག་ཆེན་གྱི་སྒོམ་ལམ་
བསྒོམ་པ་པོའི་གང་ཟག་ཐེག་ཆེན་གྱི་སྒོམ་ལམ་ལ་གུས་པ་བསྐྱེད་པའི་ཆེད་དང་། ཐེག་
ཆེན་གྱི་སྒོམ་ལམ་སྟོན་པའི་མདོ་ལས་དེའི་བྱེད་པ་སྟོན་པའི་མདོ་ཚིག་ཉུང་བའི་རྒྱུ་མཚན་
གྱིས་ཐོག་མར་ཐེག་ཆེན་གྱི་སྒོམ་ལམ་གྱི་བྱེད་པ་འཆད་པར་བྱེད་ལ། དེ་ཡང་མདོའི་
དབང་དུ་བྱས་ན་མཐོང་ལམ་གྱི་སྐབས་སུ་ཡུམ་ལ་གནས་པའི་བྱང་སེམས་རྣམས་ཀྱིས་
རང་གི་སྐྱོན་རིག་པར་བྱས་ནས། ལམ་ལ་སློབ་པར་གསུངས་པ་ལས་འཕྲོས་ནས། དེ་
ནས་ལྷ་རྣམས་ཀྱི་དབང་པོ་བརྒྱ་བྱིན་གྱིས་བཅོམ་ལྡན་འདས་ལ་གསོལ་བ་བཅོམ་ལྡན་
འདས་ཤེས་རབ་ཀྱི་ཕ་རོལ་ཏུ་ཕྱིན་པ་ནི་འདི་ལྟར་བྱང་ཆུབ་སེམས་དཔའ་སེམས་དཔའ་
ཆེན་པོ་རྣམས་ཀྱིས་རང་གི་སྐྱོན་རིག་པར་བྱས་ནས་སེམས་ཞི་བ་དང་། དུལ་བ་དང་།
ང་རྒྱལ་མ་མཆིས་པའི་དོན་དུ་ཉེ་བར་གནས་པ་ངོ་མཚར་ཆེའོ། །ཞེས་སོགས་སྒོམ་ལམ་
གྱི་བྱེད་པའི་མདོ་རྣམས་གསུངས་དེའི་དགོངས་པ་བསྟན་བཅོས་སུ་འགྲེལ་བ་ལ། ཀུན་
ནས་ཞི་དང་ཐམས་ཅད་ལ། །ཞེས་སོགས་གསུངས། ཐེག་ཆེན་སྒོམ་ལམ་གྱི་བྱེད་པ་
ལ་དྲུག་ཡོད་དེ། སྐྱེས་བུ་བྱེད་པའི་འབྲས་བུ་བཞི། རྒྱུ་མཐུན་གྱི་འབྲས་བུ་གཅིག བདག་
འབྲས་གཅིག་རྣམས་སུ་ཡོད་པའི་ཕྱིར། དང་པོ་གྲུབ་སྟེ། བྱང་སེམས་སྒོམ་ལམ་པ་
རང་རྒྱུད་ཀྱི་ལམ་གོང་འཕེལ་དུ་བྱེད་པའི་མཐུན་རྐྱེན་གྱི་རྒྱུའི་དབང་དུ་བྱས་པ་གཉིས་
དང༌། རང་རྒྱུད་ཀྱི་འགལ་རྐྱེན་སེལ་བའི་རྒྱུའི་དབང་དུ་བྱས་པ་གཉིས་སུ་ཡོད་པའི་



98
ཕར་ཕྱིན་སྤྱི་དོན།
ཕྱིར། དང་པོ་གྲུབ་སྟེ། རང་རྒྱུད་ཀྱི་ལམ་གོང་འཕེལ་དུ་བྱེད་པའི་ཉེར་ལེན་གྱི་རྒྱུ་
སེམས་ཞི་བ་དང་དུལ་བར་བྱེད་པའི་ཡོན་ཏན་དང་། དེའི་ལྷན་ཅིག་བྱེད་རྐྱེན་གྱི་རྒྱུ་
རང་རྒྱུད་ཀྱི་ང་རྒྱལ་བསལ་ཏེ་དགེ་བའི་བཤེས་གཉེན་ཐམས་ཅད་ལ་གུས་པས་འདུད་
པའི་ཡོན་ཏན་དང་གཉིས་སུ་ཡོད་པའི་ཕྱིར། ཕྱི་མ་གཉིས་ཡོད་དེ། ནང་གི་འགལ་
རྐྱེན་ཉོན་མོངས་པ་དང་བྲལ་བའི་ཡོན་ཏན་དང་། ཕྱིའི་འགལ་རྐྱེན་ཕ་རོལ་གྱི་དུག་
གུམ་མཚོན་སོགས་ཀྱིས་མི་ཚུགས་པའི་ཡོན་ཏན་དང་ལྡན་པའི་ཕྱིར། རྩ་རྟགས་གཉིས་
པ་གྲུབ་སྟེ། ཐོབ་བྱའི་རྣམ་མཁྱེན་དེ་ཐེག་ཆེན་གྱི་སྒོམ་ལམ་བསྒོམས་སྟོབས་ཀྱིས་ཐོབ་
པའི་རྒྱུ་མཐུན་གྱི་འབྲས་བུ་ཡིན་པའི་ཕྱིར། རྟགས་གསུམ་པ་གྲུབ་སྟེ། བྱང་སེམས་
སྒོམ་ལམ་པ་རང་ཉིད་གང་དུ་བཞུགས་པའི་ས་ཕྱོགས་དེ་ལྷ་དང་བཅས་པའི་འཇིག་རྟེན་
ཐམས་ཅད་ཀྱི་མཆོད་གནས་སུ་འགྱུར་བའི་ཡོན་ཏན་དང་ལྡན་པའི་ཕྱིར། འདིར་རྣམ་
སྨིན་གྱི་འབྲས་བུ་མི་འཆད་པའི་རྒྱུ་མཚན་ཡོད་དེ། བྱང་སེམས་ཀྱི་སྒོམ་ལམ་དེ་རྣམ་
སྨིན་གྱི་རྒྱུ་མ་ཡིན་པའི་ཕྱིར། དེ་ལྟར་ན། ཐེག་ཆེན་སྒོམ་ལམ་གྱི་བྱེད་པའི་ངོ་བོ་ཡོད་
དེ༑ ཐེག་ཆེན་གྱི་སྒོམ་ལམ་ཐོབ་མྱོང་ཡན་ཆད་ཀྱི་ཐེག་ཆེན་སྒོམ་ལམ་བསྒོམས་སྟོབས་
ཀྱིས་ཐོབ་པའི་ཡོན་ཏན་ཞིག་ལ་འཇོག་པའི་ཕྱིར།
འོ་ན་ཐེག་ཆེན་སྒོམ་ལམ་གྱི་བྱེད་པ་དེ་ལྟར་ཡིན་ན་ཐེག་ཆེན་གྱི་སྒོམ་ལམ་འཆད་
ཚུལ་དེ་ཇི་ལྟར་ཡིན་ཞེ་ན། དེ་འཆད་པ་ལ་གཉིས་སུ་ཡོད་དེ། སྒོམ་ལམ་གྱི་རྟེན་བཤད་
པ་དང་། བརྟེན་པ་སྒོམ་ལམ་བཤད་པ་གཉིས་སུ་ཡོད་པའི་ཕྱིར། དང་པོ་ལ་གཉིས་
ཡོད་དེ། ལུས་རྟེན་བཤད་པ་དང་། སེམས་རྟེན་བཤད་པ་གཉིས་སུ་ཡོད་པའི་ཕྱིར།
དང་པོ་ཡོད་དེ། ཉན་ཐོས་ཀྱི་སྒོམ་ལམ་ཁམས་གསུམ་ཀའི་རྟེན་ལ་སྐྱེ་བ་དང་། རང་



སྐབས་གཉིས་པ།
99
རྒྱལ་གྱི་སྒོམ་ལམ་འདོད་ཁམས་ཀྱི་རྟེན་ལ་སྐྱེ་བ་དང་། ཐེག་ཆེན་གྱི་སྒོམ་ལམ་འདོད་
གཟུགས་ཀྱི་རྟེན་ལ་སྐྱེ་བ་ཡོད་ཅིང་། གཟུགས་མེད་ཀྱི་རྟེན་ལ་སྐྱེ་བ་མེད་པའི་ཕྱིར། དེ་
མེད་དེ། གཟུགས་མེད་དུ་སྐྱེ་བ་ལེན་པའི་བྱང་འཕགས་མེད་པའི་ཕྱིར། དེ་ཡང་སྡུད་
པར། བྱང་ཆུབ་ཡོན་ཏན་ཕ་རོལ་ཕྱིན་ཉམས་འགྱུར་འོང་ཞེས། །གཟུགས་མེད་ཁམས་
སུ་སྐྱེ་བ་དོན་དུ་གཉེར་མི་བྱེད། །ཞེས་གསུངས། གཉིས་པ་སེམས་རྟེན་ཡོད་དེ། ཉན་
ཐོས་རྣམས་ཐབས་ལ་མི་མཁས་པས་འདོད་སེམས་དང་སྲིད་རྩེའི་སེམས་ལ་བརྟེན་ནས་
སྒོམ་ལམ་བསྐྱེད་པ་མེད། ཐེག་ཆེན་པ་ནི་འདོད་སེམས་དང་བསམ་གཏན་གྱི་དངོས་
གཞི་བཞི་དང་གཟུགས་མེད་ཀྱི་དངོས་གཞི་བཞི་སྟེ་ས་དགུ་ལ་བརྟེན་ནས་སྒོམ་ལམ་བསྐྱེད་
པ་ཡོད་པའི་ཕྱིར་ཏེ། འགྲེལ་ཆེན་ལས། འདོད་པའི་ཁམས་དང་གཟུགས་ཀྱི་ཁམས་
དང་གཟུགས་མེད་པའི་ཁམས་སུ་ཞེས་སྨོས་པ་ལས་ན། འདོད་པའི་ཁམས་ལ་སོགས་
པའི་ས་དག་པོའི་ལམ་བཟུང་བར་བྱའོ། །གང་ཡང་། འདོད་པ་ཁམས་དང་སྲིད་རྩེ་
ན༑ ༑བྱང་ཆུབ་ལམ་གྱི་ཡན་ལག་སྤུངས། །ཞེས་བརྗོད་པ་ནི། ཐབས་ལ་མི་མཁས་
པ་ཡིན་པའི་ཕྱིར་ཉན་ཐོས་ཀྱི་དབང་དུ་བྱས་པ་ཡིན་པས་དེ་དང་འདི་ལ་འགལ་བ་མེད་
ཅེས་བྱ་བ་ནི་ཁ་ཅིག་གིའོ། །ཞེས་གསུངས། གཉིས་པ་བརྟེན་པ་ཐེག་ཆེན་གྱི་སྒོམ་ལམ་
ལ་གཉིས་སུ་ཡོད་དེ། ཐེག་ཆེན་གྱི་ཟག་བཅས་སྒོམ་ལམ་དང་ཐེག་ཆེན་གྱི་ཟག་མེད་
སྒོམ་ལམ་གཉིས་སུ་ཡོད་པའི་ཕྱིར་ཏེ། འགྲེལ་པར། བྱེད་པའི་འོག་ཏུ་སྒོམ་པའི་ལམ་
སྟེ༑ དེ་ཡང་ཟག་པ་དང་བཅས་པ་དང་། ཟག་པ་མེད་པའི་བྱེ་བྲག་གིས་རྣམ་པ་གཉིས་
སོ༑ ༑ཞེས་གསུངས། ཐེག་ཆེན་གྱི་སྒོམ་ལམ་ལ་དེ་གཉིས་སུ་གྲངས་ངེས་པའང་ཡིན་
ཏེ༑ ཐེག་ཆེན་གྱི་སྒོམ་ལམ་ཉམས་སུ་ལེན་ཚུལ་ལ་ཆོས་སྐུའི་ལག་རྗེས་འཇོག་པའི་ཕྱིར་



100_
ཕར་ཕྱིན་སྤྱི་དོན།
དུ་མཉམ་གཞག་གིས་བསྡུས་པའི་ཐེག་ཆེན་གྱི་སྒོམ་ལམ་ཉམས་སུ་ལེན་ཚུལ་དང་།
གཟུགས་སྐུའི་ལག་རྗེས་འཇོག་པའི་ཕྱིར་དུ་རྗེས་ཐོབ་ཀྱིས་བསྡུས་པའི་ཐེག་ཆེན་གྱི་སྒོམ་
ལམ་ཉམས་སུ་ལེན་ཚུལ་གཉིས་སུ་ངེས་པའི་ཕྱིར། འོ་ན་ཟག་བཅས་ཟག་མེད་དུ་འཇོག་
ཚུལ་ཇི་ལྟར་ཡིན་ཞེ་ན། དེ་ཡང་སྐབས་འགར་རྗེས་ཐོབ་ཡེ་ཤེས་ལ་ཟག་བཅས་དང་
མཉམ་གཞག་ཡེ་ཤེས་ལ་ཟག་མེད་དུ་བཤད། སྐབས་འགར་སོ་སྐྱེའི་མངོན་རྟོགས་ལ་
ཟག་བཅས་དང་། འཕགས་པའི་མངོན་རྟོགས་ལ་ཟག་མེད་དུ་བཤད། སྐབས་འགར་
སྒྲ་དོན་འདྲེས་རུང་དུ་འཛིན་པའི་ཞེན་རིག་དང་བཅས་པ་ལ་ཟག་བཅས་དང་། དེ་དང་
བྲལ་བ་ལ་ཟག་མེད་དུ་བཤད་པ་སོགས་མང་དུ་ཡོད་པའི་ནང་ནས། རང་ལུགས་ཕྱི་
མ་ལྟར་ཡིན་ལ། དེ་ལྟར་བྱས་ན་སྒྲ་དོན་འདྲེས་རུང་དུ་འཛིན་པའི་ཞེན་རིག་དང་བཅས་
པའི་ཐེག་ཆེན་གྱི་རྗེས་ལ་མངོན་རྟོགས་ཐེག་ཆེན་” ཟག་བཅས་སྒོམ་ལམ་གྱི་ངོ་བོ། དེ་
དང་བྲལ་བའི་ཐེག་ཆེན་གྱི་རྗེས་ལ་མངོན་རྟོགས་ཐེག་ཆེན་གྱི་ཟག་མེད་སྒོམ་ལམ་གྱི་
ངོ་བོ་ཡིན། དང་པོ་ལ་དབྱེ་ན་ཐེག་ཆེན་གྱི་མོས་པ་སྒོམ་ལམ། བསྔོ་བ་སྒོམ་ལམ།
རྗེས་སུ་ཡི་རང་སྒོམ་ལམ་གསུམ་ཕྱི་མ་ལ་དབྱེ་ན། སྒྲུབ་པ་སྒོམ་ལམ་དང༌། རྣམ་
དག་སྒོམ་ལམ་གཉིས་སུ་ཡོད་དོ། །དེ་ལྟར་ཚིག་གསལ་ལས། ཟག་པ་དང་བཅས་པ་
དང་ཟག་པ་མེད་པའི་བྱེ་བྲག་ནི་རྣམ་པར་རྟོག་པ་དང་བཅས་པ་དང་། དེ་དང་བྲལ་
བ་གཙོ་བོར་གྱུར་པའོ། །འདིར་བསྡུས་པའི་དོན་ནི་མོས་པ་དང་བསྔོ་བ་དང་རྗེས་སུ་ཡི་
རང་བ་ཡིད་ལ་བྱེད་པ་དག་ནི་དག་པ་འཇིག་རྟེན་པའི་གནས་སྐབས་རྗེས་ཀྱི་ཡེ་ཤེས་ཀྱི་
སྦྱོར་བ་ཡིན་ལ། མངོན་པར་སྒྲུབ་པ་ནི་མཉམ་པར་གཞག་པའི་ཡེ་ཤེས་སོ། །ཞེས་
༡༽ སྤར་རྙིང་ ༡༢༥/ན/༣ ཐེག་ཆེན་གྱི་ཟག་བཅས་ ༢༽ སྤར་རྙིང་ ༡༢༥/ན/༣ ང་བོ་དང་།



101
སྐབས་གཉིས་པ།
གསུངས། འགྲེལ་ཚིག་འདི་ལ་བརྟེན་ནས་མཁས་པ་ཁ་ཅིག སློབ་དཔོན་ཆོས་བཤེས་
ཀྱིས་ཐེག་ཆེན་གྱི་ཟག་མེད་སྒོམ་ལམ་ཡིན་ན་མཉམ་གཞག་ཡེ་ཤེས་ཡིན་པས་ཁྱབ་པར་
བཞེད་ཅེས་སྨྲ་བ་ནི། མི་བཞེད་བཞིན་དུ་ནན་གྱི་གལ་གཅུ་བའོ། །འོ་ན་མོས་པ་སྒོམ་
ལམ་དེ་ཇི་ལྟར་འཆད་ཅེ་ན། དེ་ཡང་མདོའི་དབང་དུ་བྱས་ན། བྱེད་པ་དྲུག་པའི་སྐབས་
སུ་ཤེས་རབ་ཀྱི་ཕ་རོལ་ཏུ་ཕྱིན་པ་འདི་ཉིད་ཀྱིས་སའི་ཕྱོགས་དེ་སེམས་ཅན་ཐམས་ཅད་
ཀྱི་མཆོད་རྟེན་དུ་གྱུར་པར་བྱས་པས་ཞེས་སོགས་གསུངས་པ་ལས་འཕྲོས་ནས། ཤེས་
རབ་ཀྱི་ཕ་རོལ་ཏུ་ཕྱིན་པ་ལ་མཆོད་པ་དང་དེ་བཞིན་གཤེགས་པའི་སྐུ་གདུང་ལ་མཆོད་
པ་གཉིས་བསོད་ནམས་གང་ཆེ་ཞེས་ཞུས་པའི་ལན་དུ། མོས་པ་སྒོམ་ལམ་གྱི་མདོ་རྣམས་
བཀའ་སྩལ་བ་ཡིན་ཏེ། ཉི་སྣང་ལས། ཤེས་རབ་ཀྱི་ཕ་རོལ་ཏུ་ཕྱིན་པ་ཟབ་མོ་འདི་
བྲིས་ཤིང་གླེགས་བམ་དུ་བགྱིས་ཏེ་སངས་རྒྱས་ལ་མཆོད་པ་བགྱིས་པ་དང་། ཡོངས་
སུ་མྱ་ངན་ལས་འདས་པའི་སྐུ་གདུང་རྣམས་རིན་པོ་ཆེ་སྣ་བདུན་གྱི་ནང་དུ་བཅུག་སྟེ།
མཆོད་པ་བྱས་ན་ཤེས་རབ་ཀྱི་ཕ་རོལ་ཏུ་ཕྱིན་པ་ནི་རྣམ་པ་ཐམས་ཅད་མཁྱེན་པ་ཉིད་
ཀྱི་རྒྱུར་འགྱུར་བའི་ཕྱིར་དང་། དེའི་རྟེན་དུ་གྱུར་པས་སངས་རྒྱས་ཀྱི་སྐུས་མཆོད་པ་
མཉེས་པའི་ཕྱིར། དང་པོ་ཁོ་ནར་ཆེས་བསོད་ནམས་མང་པོ་འཕེལ་བའི་རྒྱ་ཉིད་ཀྱིས་
གང་གསུངས་པ་ཡིན་ནོ། །ཞེས་གསུངས། དེའི་དགོངས་པ་འགྲེལ་པ་ལ་བསྟན་བཅོས་
སུ༑ མོས་པ་རང་གི་དོན་དང་ནི། །ཞེས་སོགས་གསུངས།
སྐབས་འདིར་མོས་པ་སྒོམ་ལམ་གྱི་མཐའ་དཔྱད་པ་ལ་བཞི་ཡོད་དེ། མོས་པའི་
ཡུལ་བཤད་པ། ངོ་བོ། དབྱེ་བ། ས་མཚམས་བཤད་པ་རྣམས་སུ་ཡོད་པའི་ཕྱིར།
དང་པོ་ཡོད་དེ། གཞུང་ལམ་འབྲས་བུའི་ཤེར་ཕྱིན་གསུམ་པོ་དེ་མོས་པའི་ཡུལ་ཡིན་



102
ཕར་ཕྱིན་སྤྱི་དོན།
པའི་ཕྱིར། གཉིས་པ་ཡོད་དེ། བྱང་སེམས་སྒོམ་ལམ་པའི་རྒྱུད་ཀྱི་གཞུང་ལམ་འབྲས་
བུའི་ཤེར་ཕྱིན་གསུམ་ལ་ཡིད་ཆེས་པའི་སེམས་བྱུང་མོས་པ་ཞིག་ལ་འཇོག་པའི་ཕྱིར་ཏེ།
ཚིག་གསལ་ལས། འདིའི་ངོ་བོ་ཉིད་ཀྱི་ངེས་པར་བྱས་པའི་དངོས་པོ་ངེས་པར་འཛིན་
པའོ། །ཞེས་གསུངས། གསུམ་པ་ཡོད་དེ། རང་དོན་མོས་པ་སྒོམ་ལམ། གཉིས་དོན་
མོས་པ་སྒོམ་ལམ། གཞན་དོན་མོས་པ་སྒོམ་ལམ་གསུམ་དུ་ཡོད་པའི་ཕྱིར། མཁས་
པ་ཁ་ཅིག རང་དོན་མོས་པ་སྒོམ་ལམ་དེས་བསམ་པ་གཞན་དོན་ལ་དམིགས་ཀྱང་
སྦྱོར་བས་རང་དོན་གཙོ་བོར་སྒྲུབ། གཉིས་དོན་མོས་པ་སྒོམ་ལམ་དེས་བསམ་པ་གཞན་
དོན་ལ་དམིགས་ཀྱང་སྦྱོར་བས་རང་གཞན་གཉིས་ཀའི་དོན་གཙོ་བོར་སྒྲུབ། གཞན་
དོན་མོས་པ་སྒོམ་ལམ་དེས་བསམ་པ་གཞན་དོན་ལ་དམིགས་པར་མ་ཟད་སྦྱོར་བས་ཀྱང་
གཞན་དོན་གཙོ་བོར་སྒྲུབ་པ་ཡིན་ཏེ། ཉི་སྣང་ལས། རང་གི་དོན་གྱི་མོས་པ་ནི་གང་
གིས་རང་གི་དོན་ཉིད་སྒྲུབ་པར་བྱེད་ཅིང་གཞན་གྱི་དོན་ཡང་ཆེད་དུ་བྱ་བའི་རང་བཞིན་
གྱིས་བྱེད་པའོ། །རང་དང་གཞན་གྱི་དོན་ནི་གང་གིས་གཉིས་ཀའི་དོན་སྒྲུབ་པར་བྱེད་
པའོ། །གཞན་གྱི་དོན་ནི་གང་གིས་གཞན་ཁོ་ནའི་དོན་དུ་འགྱུར་བ་སྟེ་ཞེས་གསུངས་ཟེར།
མི་ལེགས་ཏེ། རང་དོན་མོས་པ་སྒོམ་ལམ་གྱིས་ཀྱང་སྦྱོར་བའི་སྒོ་ནས་གཞན་དོན་གཙོ་
བོར་སྒྲུབ་པའི་ཕྱིར་ཏེ། མོས་པ་སྒོམ་ལམ་གསུམ་ལྡོག་ཆས་ཕྱེ་བ་ཙམ་ཡིན་པའི་ཕྱིར།
དྲངས་པའི་ལུང་གིས་མི་གནོད་དེ། རང་དོན་མོས་པ་སྒོམ་ལམ་གྱིས་ཡུམ་གཞུང་ལམ་
འབྲས་བུའི་ཤེར་ཕྱིན་གསུམ་རང་དོན་གྱི་འབྱུང་གནས་སུ་མོས་པར་བྱེད། གཉིས་དོན་
མོས་པ་སྒོམ་ལམ་གྱིས་ཡུམ་གསུམ་རང་གཞན་གཉིས་ཀའི་དོན་གྱི་འབྱུང་གནས་སུ་མོས་
པར་བྱེད། གཞན་དོན་མོས་པ་སྒོམ་ལམ་གྱིས་ཡུམ་གསུམ་གཞན་དོན་གྱི་འབྱུང་གནས་



103
སྐབས་གཉིས་པ།
སུ་མོས་པར་བྱེད་ཅེས་པའི་དོན་ཡིན་པའི་ཕྱིར། དེ་ལྟར་ན་བྱང་སེམས་སྒོམ་ལམ་པས་
མཉམ་གཞག་ཏུ་ལམ་ཤེར་ཕྱིན་བསྒོམས་པ་ལས་ལངས་པའི་རྗེས་ཐོབ་ཏུ་ཡུམ་གཞུང་
ལམ་འབྲས་བུའི་ཤེར་ཕྱིན་གསུམ་ལ་ཡིད་ཆེས་པའི་དང་བའམ་མོས་པ་མཚུངས་ལྡན་
དང་བཅས་པ་གཅིག་ཉིད་མོས་པ་སྒོམ་ལམ་གསུམ་ཀར་འཇོག་པ་ཡིན་ཏེ། གཞུང་ལམ་
འབྲས་བུའི་ཤེར་ཕྱིན་གསུམ་པོ་དོན་ཐམས་ཅད་ཀྱི་འབྱུང་གནས་སུ་ཡིད་ཆེས་པར་བྱེད་
པའི་ཆ་ནས་གཟུགས་སྐུའི་རྒྱུར་བསོད་ནམས་ཀྱི་ཚོགས་བསོག་པའི་ཕྱིར། དེ་ཡང་འགྲེལ་
པར། མོས་པ་ཡིད་ལ་བྱེད་པས་ནི་འབྱུང་ཁུངས་དག་ནས་གསེར་གྱི་གར་བུ་བཞིན་དུ་
བསོད་ནམས་མངོན་པར་འདུ་བྱེད་དོ། །ཅེས་གསུངས། བཞི་པ་ས་མཚམས་ལ་རོང་
ཊིཀ་པས། རང་དོན་མོས་པ་སྒོམ་ལམ་མ་དག་ས་བདུན་གྱི་རྗེས་ཐོབ་ཀྱིས་བསྡུས་ཏེ།
ཉོན་ཡིད་མ་སྤངས་པས་ང་རྒྱལ་ཕྲ་མོ་འབྱུང་བའི་ཕྱིར། གཉིས་དོན་མོས་པ་སྒོམ་ལམ་
ས་བརྒྱད་པ་དང་དགུ་པས་བསྡུས་ཏེ། ཉོན་ཡིད་གནས་གྱུར་བས་བདག་གཞན་མཉམ་
པ་ཉིད་དུ་རྟོགས་པའི་ཕྱིར། གཞན་དོན་མོས་པ་སྒོམ་ལམ་ས་བཅུ་པས་བསྡུས་ཏེ། དེར་
གཞན་དོན་བྱེད་ཚུལ་སངས་རྒྱས་དང་མཉམ་པ་ཐོབ་པའི་ཕྱིར་ཏེ། འགྲེལ་ཆེན་ལས།
བདག་ཏུ་ང་རྒྱལ་བའི་ས་བོན་མ་ཟད་པ་ཉིད་ཀྱིས་དང་པོ་ཁོ་ནར་རང་གི་དོན་གྱི་མོས་
པ་ཞེས་དང༌། རང་དང་གཞན་མཉམ་པ་ཉིད་ཀྱིས་རང་དང་གཞན་གྱི་མོས་པ་ཞེས་
དང༌། འདི་ནི་གཞན་གྱི་དོན་ལྷུར་ལེན་པ་ཡིན་ནོ་ཞེས་པའི་དོན་ནོ། །ཞེས་གསུངས་
ཟེར ཇི་སྐད་སྨྲས་པ་ལུང་དེ་རྣམས་ཀྱི་དགོངས་པ་མིན་ཏེ། མ་དག་ས་བདུན་གྱི་རྗེས་
ཐོབ་ཏུ་ང་རྒྱལ་ཕྲ་མོ་ཡོད་པས་རང་དོན་མོས་པ་སྒོམ་ལམ་གཙོ་བོར་བཞག ས་བརྒྱད་
པ་དང་ས་དགུ་པའི་རྗེས་ཐོབ་ཏུ་ང་རྒྱལ་ཕྲ་མོ་མེད་ཅིང་བདག་གཞན་མཉམ་པར་རྟོགས་



ཕར་ཕྱིན་སྤྱི་དོན།
104
པས་གཉིས་དོན་མོས་པ་སྒོམ་ལམ་གཙོ་བོར་བཞག ས་བཅུ་པའི་རྗེས་ཐོབ་ཏུ་གཞན་
དོན་བྱེད་ཚུལ་སངས་རྒྱས་དང་མཉམ་པ་རྗེས་མཐུན་པ་ཐོབ་པས་གཞན་དོན་མོས་པ་
སྒོམ་ལམ་གཙོ་བོར་བཞག་པ་ཡིན་གྱི། སྤྱིར་སྒོམ་ལམ་དགུ་ཀའི་རྗེས་ཐོབ་ན་མོས་པ་
སྒོམ་ལམ་གསུམ་གསུམ་བཞག་པ་ལ་འགལ་བ་མེད་པའི་ཕྱིར་ཏེ། རང་དོན་མོས་པ་
སྒོམ་ལམ་ཆེན་པོའི་ཆེན་པོ་དང་། གཉིས་དོན་མོས་པ་སྒོམ་ལམ་དང་། གཞན་དོན་
མོས་པ་སྒོམ་ལམ་ཆུང་ངུའི་ཆུང་ངུ་བཞག་དགོས་ལ། དང་པོ་ཡིན་ན་ཐེག་ཆེན་གྱི་སྒོམ་
ལམ་ཆེན་པོའི་ཆེན་པོ་ཡིན་དགོས། གཉིས་དོན་མོས་པ་སྒོམ་ལམ་དང་། གཞན་དོན་
མོས་པ་སྒོམ་ལམ་ཆུང་ངུའི་ཆུང་ངུ་ཡིན་ན། ཐེག་ཆེན་གྱི་སྒོམ་ལམ་ཆུང་ངུའི་ཆུང་
ངུ་ཡིན་དགོས་པའི་ཕྱིར་རོ། །
འོ་ན་མོས་པས་གཟུགས་སྐུའི་རྒྱུར་བསོད་ནམས་ཀྱི་ཚོགས་ཀྱིས་བསྡུས་པའི་དགེ་
རྩ་གསར་དུ་བསོག་ཚུལ་དེ་ལྟར་ཡིན་ན། དེ་ཉིད་བསྔོ་བས་གཟུགས་སྐུའི་རྒྱུར་བསྒྱུར་
ཚུལ་ཇི་ལྟར་ཡིན་ཞེ་ན། དེ་འཆད་པ་ལ་མདོའི་དབང་དུ་བྱས་ན་མོས་པའི་ཕན་ཡོན་
སྟོན་པའི་སྐབས་སུ་ཡུམ་འདི་ཡོད་པས་མངོན་མཐོ་ངེས་ལེགས་སོགས་ཡོད་ཅེས་པ་དང་།
མོས་པ་སྒོམ་ལམ་བསྒོམས་པ་ལ་སངས་རྒྱས་བྱང་སེམས་ཀྱིས་བསྟོད་བཀུར་བསྔགས་
པ་གསུམ་མཛད་པ་ལས་འཕྲོས་ནས་ཉན་རང་གི་གཞི་གསུམ་གྱི་དགེ་བ་དང་བྱང་སེམས་
ཀྱི་བསྔོ་བ་གཉིས་ཀྱི་ཁྱད་པར་བསྟན་པའི་སྒོ་ནས་བསྔོ་བ་སྒོམ་ལམ་གསུངས་པ་ཡིན་ཏེ།
ཉི་སྣང་ལས། དེ་ལ་བསྔོ་བའི་ཁྱད་པར་ནི་འདི་ཡིན་ཏེ། ཉན་ཐོས་དང་རང་སངས་
རྒྱས་ཐམས་ཅད་ཀྱི་སྦྱིན་པ་ལ་སོགས་པའི་བསོད་ནམས་བྱ་བའི་དངོས་པོ་རྣམས་ལས་
བྱང་ཆུབ་སེམས་དཔའ་སེམས་དཔའ་ཆེན་པོའི་བླ་ན་མེད་པ་ཡང་དག་པར་རྫོགས་པའི་



105
སྐབས་གཉིས་པ།
བྱང་ཆུབ་ཏུ་མི་དམིགས་པའི་ཚུལ་གྱིས་བསྔོ་བ་འདི་ཉིད་རབ་ཅེས་བྱ་དམ་པ་ཞེས་བྱ་
ཞེས་གང་གསུངས་པ་ཡིན་ནོ། །ཞེས་གསུངས། དེའི་དགོངས་པ་འགྲེལ་པ་ལ་བསྟན་
བཅོས་སུ། ཡོངས་སུ་བསྔོ་བ་ཁྱད་པར་ཅན། །ཞེས་སོགས་གསུངས། དེ་ཡང་གཞུང་
འདིས་བསྔོ་བ་བསྟན་ཚུལ་ཡོད་དེ། རྐང་པ་དང་པོ་གཉིས་ཀྱིས་བསྔོ་བའི་རང་བཞིན་
དང་། རྐང་པ་གསུམ་པས་བསྔོ་བྱའི་རྫས་ལ་བདེན་ཞེན་འགོག་པ་དང་། རྐང་པ་བཞི་
པས་བསྔོ་བྱེད་ཀྱི་སེམས་ལ་བདེན་ཞེན་འགོག་པ་དང་། དབེན་དང་ཞེས་པས་བསྔོ་བ་
པོ་ལ་བདེན་ཞེན་འགོག་པ་དང་། སངས་རྒྱས་བསོད་ནམས་ཚོགས། །རང་བཞིན་དྲན་
པའི་སྤྱོད་ཡུལ་ཅན། །ཞེས་པས་རང་གཞན་གྱི་དགེ་རྩ་ལ་བཟང་ངན་དུ་བདེན་ཞེན་འགོག་
པ་དང་། ཐབས་བཅས་ཞེས་པས་ཕ་རོལ་ཏུ་ཕྱིན་པ་དྲུག་གི་དགེ་རྩ་ལ་བཟང་ངན་དུ་
བདེན་ཞེན་འགོག་པ་དང༌། མཚན་མ་མེད་ཞེས་པས་བསྔོ་བ་ཐམས་ཅད་ལ་བདེན་ཞེན་
འགོག་པ་དང་། སངས་རྒྱས་རྗེས་སུ་ཡི་རང་དང་། །ཅེས་པས་ཐ་སྙད་དུ་རྟེན་འབྲེལ་
སྒྱུ་མ་ལྟ་བུར་ཤེས་ནས། འཁོར་བའི་རྒྱུར་མི་བསྔོ་ཞིང་སངས་རྒྱས་ཀྱི་རྒྱུར་བསྔོ་བ་དང་།
བསྔོ་བ་གཞན་ནི་རྣམ་གསུམ་པོ། །ཞེས་པས་ཐ་སྙད་དུ་བསྔོ་བའི་དབྱེ་བ་བསྟན་པའི་
ཕྱིར། བསྔོ་བ་སྒོམ་ལམ་གྱི་ངོ་བོ་ཡང་བཤད་དུ་ཡོད་དེ། སྒོམ་ལམ་རྗེས་ཐོབ་ལ་གནས་
པའི་སེམས་དཔའི་རྒྱུད་ཀྱི་རང་གཞན་གྱི་དགེ་རྩ་རྫོགས་བྱང་དུ་བསྒྱུར་བར་བྱེད་པའི་
ཟག་པ་དང་བཅས་པའི་རྗེས་ལ་མངོན་རྟོགས་ཅིག་ལ་འཇོག་པའི་ཕྱིར། བསྔོ་བ་སྒོམ་
ལམ་ལ་ལྡོག་ཆས་དབྱེ་ན་བཅུ་གཉིས་སུ་ཡོད་ཀྱང་
། ངོ་བོའི་སྒོ་ནས་དེ་ལྟར་དུ་མེད་
དེ༑ བསྔོ་བ་སྒོམ་ལམ་ཡིན་ན་བསྔོ་བ་སྒོམ་ལམ་བཅུ་གཉིས་པོ་མཐའ་དག་ཡིན་དགོས་
པའི་ཕྱིར། །



106
ཕར་ཕྱིན་སྤྱི་དོན།
དགེ་རྩ་བསགས་པ་བསྔོ་བས་གཟུགས་སྐུའི་རྒྱུར་བསྒྱུར་ཚུལ་དེ་ལྟར་ཡིན་ན། དེ་
ཉིད་རྗེས་སུ་ཡི་རང་གིས་གོང་འཕེལ་དུ་བྱེད་ཚུལ་ཇི་ལྟར་ཡིན་ཞེ་ན། དེ་ཡང་རྗེས་སུ་
ཡི་རང་སྒོམ་ལམ་འཆད་པ་ལ། མདོའི་དབང་དུ་བྱས་ན་བསྔོ་བ་སྒོམ་ལམ་གྱི་སྐབས་
སུ་རང་གཞན་གྱི་དགེ་རྩ་རྣམས་གཅིག་ཏུ་བསྡུས་ནས་ཡི་རང་བར་གསུངས་པ་ན། རབ་
འབྱོར་གྱིས་དེ་བཞིན་གཤེགས་པ་ལ་ཇི་ཙམ་གྱིས་རྗེས་སུ་ཡི་རང་བར་འགྱུར་ཞེས་ཞུས་
པའི་ལན་དུ་རྗེས་སུ་ཡི་རང་སྒོམ་ལམ་བཀའ་སྩལ་བ་ཡིན་ཏེ། ཉི་སྣང་ལས། བཅོམ་
ལྡན་འདས་ཇི་ལྟར་ན་རྗེས་སུ་ཡི་རང་བར་འགྱུར། ཞེས་བྱ་བ་ནས་བརྩམས་ཏེ། ཐབས་
ལ་མཁས་པས་མི་དམིགས་པའི་ཚུལ་དུ་དགེ་བའི་རྩ་བ་དེ་དག་བླ་ན་མེད་པ་ཡང་དག་
པར་རྫོགས་པའི་བྱང་ཆུབ་ཏུ་ཡོངས་སུ་བསྔོ་བར་བྱའོ། །ཞེས་བྱ་བའི་བར་དུ་གང་གསུངས་
པ་ཡིན་ནོ། །ཞེས་གསུངས། དེའི་དགོངས་པ་འགྲེལ་པ་ལ་བསྟན་བཅོས་སུ། ཐབས་
དང་མི་དམིགས་པ་དག་གི །ཞེས་སོགས་གསུངས། རྗེས་སུ་ཡི་རང་སྒོམ་ལམ་གྱི་ངོ་
བོ་ཡང་བཞག་ཏུ་ཡོད་དེ། བྱང་སེམས་སྒོམ་ལམ་པའི་རྒྱུད་ཀྱི་རང་གཞན་གྱི་དགེ་རྩ་
ལ་དགའ་བ་བསྒོམས་པའི་ཡིད་བདེ་ནི་རྗེས་སུ་ཡི་རང་ཡིན་ལ། དེ་དང་མཚུངས་པར་
ལྡན་པའི་ཟག་པ་དང་བཅས་པའི་རྗེས་ལ་མངོན་རྟོགས་ཅིག་ལ་འཇོག་པའི་ཕྱིར། བྱང་
སེམས་སྒོམ་ལམ་པའི་རྒྱུད་ཀྱི་མོས་བསྔོ་རྗེས་སུ་ཡི་རང་གསུམ་གང་རུང་ཡིན་ན་མོས་
པ་སྒོམ་ལམ་སོགས་སྒོམ་ལམ་གསུམ་གང་རུང་ཡིན་པས་ཁྱབ་ཀྱང་། སྒོམ་ལམ་གསུམ་
གང་རུང་ཡིན་ན་དེ་གསུམ་གང་རུང་ཡིན་པས་མ་ཁྱབ་སྟེ། དེ་གསུམ་གང་རུང་ཡིན་
ན་སེམས་བྱུང་ཡིན་དགོས། སྒོམ་ལམ་གསུམ་གྱིས་བསྡུས་པའི་གཙོ་སེམས་ཡོད་པའི་
ཕྱིར། དེ་ལྟར་ན་བྱང་སེམས་སྒོམ་ལམ་པའི་རྒྱུད་ཀྱི་ཟག་པ་དང་བཅས་པའི་རྗེས་ཐོབ་



107 ：
སྐབས་གཉིས་པ།
ཡེ་ཤེས་ཀྱི་སྟེང་ནས་མོས་བསྔོ་རྗེས་སུ་ཡི་རང་སྒོམ་ལམ་གསུམ་བཞག་སྟེ། ཡུམ་དོན་
ཐམས་ཅད་ཀྱི་འབྱུང་གནས་སུ་ཡིད་ཆེས་པར་བྱེད་པའི་ཆ་ནས་མོས་པ་སྒོམ་ལམ་དེ་
བཞག རང་གཞན་གྱི་དགེ་རྩ་རྫོགས་བྱང་དུ་བསྒྱུར་བར་བྱེད་པའི་ཆ་ནས་བསྔོ་བ་སྒོམ་
ལམ་དེ་བཞག རང་གཞན་གྱི་དགེ་རྩ་ལ་དགའ་བ་སྒོམ་པར་བྱེད་པའི་ཆ་ནས་རྗེས་
སུ་ཡི་རང་སྒོམ་ལམ་དེ་བཞག་པའི་ཕྱིར། འོ་ན་དགེ་རྩ་བསོག་པ་པོ་དང་དེ་ལ་དགའ་
བ་བསྒོམ་པ་པོ་གཉིས་དགེ་རྩ་མཉམ་པར་གསུངས་པའི་དོན་གང་ཡིན་ཞེ་ན། ཁ་ཅིག་
བློ་མཉམ་པ་ལ་བསོད་ནམས་མཉམ་པ་འཐོབ་པའི་དོན་ཡིན་གསུང་མི་ལེགས་ཏེ། དགེ་
རྩ་བསོག་པ་པོས་ཀྱང་རང་གིས་བསགས་པའི་དགེ་བ་ལ་དགའ་བ་བསྒོམ་པ་ཡོད་པས།
དགེ་རྩ་བསགས་མ་བསགས་ཁྱད་མེད་དུ་འགྱུར་བའི་ཕྱིར། དེས་ན་བློ་མཉམ་པ་ལ་བསོད་
ནམས་འཐོབ་པ་ཙམ་དུ་མཉམ་ཞེས་པའི་དོན་ནོ། །
འོ་ན་གཟུགས་སྐུའི་ལག་རྗེས་འཇོག་བྱེད་ཀྱིས་བསྡུས་པའི་ཟག་བཅས་སྒོམ་ལམ་
གསུམ་འཆད་ཚུལ་དེ་ལྟར་ཡིན་ན། ཆོས་སྐུའི་ལག་རྗེས་འཇོག་བྱེད་མཉམ་གཞག་གིས་
བསྡུས་པའི་ཟག་མེད་སྒོམ་ལམ་གཉིས་འཆད་ཚུལ་ཇི་ལྟར་ཡིན་ཞེ་ན། དེ་ཡང་མདོའི་
དབང་དུ་བྱས་ན་བསྔོ་བ་དང་རྗེས་སུ་ཡི་རང་འཆད་པའི་སྐབས་སུ་མི་དམིགས་པར་རྟོགས་
པའི་ཡུམ་གྱི་དགེ་རྩ་བསྔོ་བ་དང་རྗེས་སུ་ཡི་རང་བར་གསུངས་པ་ལས་འཕྲོས་ནས་སྒྲུབ་
པ་སྒོམ་ལམ་དང་རྣམ་དག་སྒོམ་ལམ་གཉིས་གསུངས་པ་ཡིན་ཏེ། ཉི་སྣང་ལས། དེ་
ལ་ངོ་བོ་ཉིད་ནི་བཅོམ་ལྡན་འདས་ཀྱིས་ཤེས་རབ་ཀྱི་ཕ་རོལ་ཏུ་ཕྱིན་པ་ནི་ཤིན་ཏུ་རྣམ་
པ་དག་པས་ན་སྣང་བར་བགྱིད་པའོ། །ཞེས་བྱ་བ་ནས་བརྩམས་ཏེ། ཞེས་སོགས་གསུངས།
དེ་ཡང་སྒྲུབ་པ་སྒོམ་ལམ་སྟོན་པའི་མདོ་ནི། ཡུམ་འདི་ནི་དངོས་པོ་མ་མཆིས་པའི་ངོ་



108
ཕར་ཕྱིན་སྤྱི་དོན། 108
བོ་ཉིད་སྟོང་པ་ཉིད་ཀྱི་སླད་དུ་ཆོས་ཐམས་ཅད་ཀྱི་ངོ་བོ་ཉིད་ཡང་དག་པར་སྟོན་པར་
བགྱིད་པའོ། །ཞེས་དང་། བྱང་ཆེན་གྱི་ཡུམ་འདིས་ནི་སྦྱིན་པའི་ཕ་རོལ་ཏུ་ཕྱིན་པ་
ཟིལ་གྱིས་གནོན། ཅེས་པ་ནས། བསམ་གཏན་གྱི་ཕ་རོལ་ཏུ་ཕྱིན་པ་ཟིལ་གྱིས་གནོན་
ཅེས་པ་དང་། རྣམ་པ་ཐམས་ཅད་མཁྱེན་པ་ཉིད་ཀྱི་བར་དུ་མངོན་པར་འདུ་བྱ་བ་མེད་
པ་དང་། སྐྱེ་བ་མེད་པ་དང་། དངོས་པོ་མེད་པ་དང་། འབྱུང་བ་མེད་པ་དང་། དམིགས་
པ་མེད་པ་དང་། འཇིགས་པ་མེད་པར་ཡུམ་མངོན་པར་སྒྲུབ་པར་བྱེད་དོ། །ཞེས་པ་
དང་། ཇི་ལྟར་མི་དམིགས་པ་དང༌། མི་ལེན་པ་དང་། མི་གནས་པ་དང་། མི་འདོར་
བ་དང་། མངོན་པར་མ་ཆགས་པ་དེ་ལྟར་གཏོད་པར་བྱེད་དོ། །ཞེས་པ་དང་། ཡུམ་
འདི་ནི་ཕ་རོལ་ཏུ་ཕྱིན་པ་ཆེན་མོའོ།། ཞེས་སོགས་གསུངས། མདོ་དེ་རྣམས་ཀྱིས་སྒྲུབ་
པ་སྒོམ་ལམ་ཁྱད་ཆོས་ལྔ་ལྡན་དུ་བསྟན་པ་ཡིན་ཏེ། མདོ་དང་པོས་ངོ་བོའི་ཁྱད་པར།
མདོ་གཉིས་པས་མཆོག་ཉིད་དུ་བྱེད་པའི་ཁྱད་པར། གསུམ་པས་བྱེད་ལས་ཀྱི་ཁྱད་པར།
བཞི་པས་གནས་སྐབས་ཀྱི་འབྲས་བུའི་ཁྱད་པར། ལྔ་པས་མཐར་ཐུག་གི་འབྲས་བུའི་
ཁྱད་པར་སྟོན་པའི་ཕྱིར། དེའི་དགོངས་པ་འགྲེལ་པ་ལ་བསྟན་བཅོས་སུ། དེ་ཡི་ངོ་བོ་
ཉིད་མཆོག་ཉིད། །ཞེས་སོགས་གསུངས།
གཉིས་པ་རྣམ་དག་སྒོམ་ལམ་ལ་ཡང་ཁྱད་ཆོས་ལྔ་ཡོད་པའི་རྒྱུའི་ཁྱད་པར་སྟོན་
པའི་མདོ་ནི། བྱང་སེམས་ཀྱིས་ཕྱོགས་བཅུའི་འཇིག་རྟེན་གྱི་ཁམས་སུ་དེ་བཞིན་གཤེགས་
པ་ཚད་མེད་གྲངས་མེད་པ་ལ་བསྙེན་བཀུར་ནས་འདིར་འོངས་ཤིང་སྐྱེས་པ་སྟེ། ཞེས་པ་
དང་། བྱང་ཆེན་འདི་ནི་བསྐལ་པ་བྱེ་བ་ཁྲག་ཁྲིག་བརྒྱ་སྟོང་གྲངས་མེད་ཚད་མེད་པ་ནས་
བླ་མེད་རྫོགས་བྱང་དང་ཡང་དག་པར་ལྡན་པར་འགྱུར་བ་སྟེ་སེམས་དང་པོ་བསྐྱེད་པ་ནས་



109
སྐབས་གཉིས་པ།
སྦྱིན་པའི་ཕར་ཕྱིན་ལ་སྤྱད། ཞེས་དང་། བྱང་ཆེན་གང་སེམས་དང་པོ་བསྐྱེད་པ་ནས་ཉེ་
བར་གཟུང་སྟེ་ཡུམ་ཟབ་མོ་འདི་ལ་དེ་མི་དམིགས་པའི་ཚུལ་གྱིས་བརྩོན་པར་བྱེད་པ་དང་།
ཞེས་དང་། སྐྱེས་བུ་གླེན་པ་དེ་དག་ནི་བདུད་ཀྱི་བྱིན་གྱིས་རླབས་པར་འགྱུར་བ་དང་། ཆོས་
ཟབ་མོ་ལ་མི་མོས་ཤིང་དད་པར་མི་འགྱུར་བ་དང་། ཕུང་པོ་ལ་སོགས་པའི་ཆོས་རྣམས་
ལ་མངོན་པར་ཞེན་པར་འགྱུར་བ་དང་། སྡིག་པའི་གྲོགས་པོའི་ལག་ཏུ་སོང་བས་ཞེ་སྡང་
གི་སྤྱོད་པ་ཅན་བདག་བསྟོད་ཅིང་གཞན་སྨོད་པར་འགྱུར་ཏེ། རབ་འབྱོར་རྣམ་པ་དེ་བཞི་
དང་ལྡན་པའི་སྐྱེས་བུ་གླེན་པ་དེས་ཡུམ་ཟབ་མོ་འདི་སྤོང་བར་འགྱུར་རོ། །ཞེས་སོགས་
གསུངས། མདོ་དེ་རྣམས་ཀྱིས་རྣམ་དག་སྒོམ་ལམ་གྱི་རྒྱུའི་ཁྱད་པར་བསྟན་པ་ཡིན་
ཏེ༑ མདོ་དང་པོ་གསུམ་གྱིས་སྐྱེ་བའི་རྒྱུའི་ཁྱད་པར་དང་། མདོ་ཕྱི་མས་མི་སྐྱེ་བའི་རྒྱུའི་
ཁྱད་པར་བསྟན་པའི་ཕྱིར། དང་པོ་གྲུབ་སྟེ། མདོ་དང་པོས་སངས་རྒྱས་བསྙེན་བཀུར་བ་
དང་། གཉིས་པས་ཕ་རོལ་ཏུ་ཕྱིན་པ་དྲུག་ལ་བསླབ་པ་དང་། གསུམ་པས་ཞི་ལྷག་གི་ཐབས་
མཁས་དང་ལྡན་པ་དེ་བསྟན་པའི་ཕྱིར། གཉིས་པ་གྲུབ་སྟེ། མདོ་ཕྱི་མས་བདུད་ཀྱི་བྱིན་
གྱིས་རླབས་པ་སོགས་བཞི་བསྟན་པའི་ཕྱིར། མདོ་དང་པོ་གསུམ་གྱི་དགོངས་པ་འགྲེལ་
པ་ལ་བསྟན་བཅོས་སུ། སངས་རྒྱས་བསྟེན་དང་སྦྱིན་སོགས་དང་། །ཞེས་སོགས་དང༌།
མདོ་ཕྱི་མའི་དགོངས་པ་འགྲེལ་བ་ལ་བསྟན་བཅོས་སུ། ཆོས་ཀྱི་འཕོངས་པའི་རྒྱུ་དོག་
ནི༑ ༑ཞེས་སོགས་གསུངས། རྣམ་དག་སྒོམ་ལམ་གྱི་ཡུལ་གྱི་ཁྱད་པར་སྟོན་པའི་མདོ་
ནི༔ རབ་འབྱོར་གཞན་ཡང་གཟུགས་རྣམ་པར་དག་པ་གང་ཡིན་པ་དེ་ནི་འབྲས་བུ་རྣམ་
པར་དག་པ་ཉིད་དོ། །འབྲས་བུ་རྣམ་པར་དག་པ་གང་ཡིན་པ་དེ་ནི་ཡུམ་རྣམ་པར་དག་
པ༑ ཡུམ་རྣམ་པར་དག་པ་གང་ཡིན་པ་དེ་ནི་གཟུགས་རྣམ་པར་དག་པ་སྟེ། དེ་ལྟར་



110
ཕར་ཕྱིན་སྤྱི་དོན། 110
ན་གཟུགས་རྣམ་པར་དག་པ་དང་འབྲས་བུ་རྣམ་པར་དག་པ་དང་ཡུམ་རྣམ་པར་དག་
པ་གང་ཡིན་པ་འདི་ལ་གཉིས་སུ་མེད་དེ་གཉིས་སུ་བྱར་མེད་ཅིང་ཐ་མི་དད་པ་མ་ཆད་
པའོ། །ཞེས་གསུངས། མདོ་འདིས་རྣམ་དག་སྒོམ་ལམ་གྱི་ཁྱད་པར་བསྟན་ཏེ། དེའི་
ཡུལ་རང་བཞིན་རྣམ་དག་དངོས་སུ་བསྟན་ནས། གློ་བུར་རྣམ་དག་ཤུགས་ལ་འཕངས་
པའི་ཕྱིར། དང་པོ་གྲུབ་སྟེ། དགེ་སྦྱོང་ཚུལ་གྱི་འབྲས་བུ་རྣམ་གྲོལ་ལམ་བདེན་གྲུབ་
ཀྱི་དྲི་མས་དག་པ་དང་། དེའི་ཡུལ་གཟུགས་སོགས་བདེན་གྲུབ་ཀྱི་དྲི་མས་དག་པའི་རྣམ་
དག་གཉིས་ངོ་བོ་གཉིས་སུ་མེད་ཅིང་ཚད་མས་གཉིས་སུ་བྱོར་མེད་པ་སྟེ། དཔྱད་དུ་
མེད་པར་དངོས་སུ་བསྟན་པའི་ཕྱིར། ཤུགས་ལ་འཕངས་པའི་གློ་བུར་རྣམ་དག་གི་དོན་
ཡང་ཡོད་དེ། གཞི་ལ་བཀར་ན། ས་གཉིས་པའི་རྣམ་གྲོལ་ལམ་རང་རྒྱུད་ལྡན་གྱི་གང་
ཟག་གི་རྒྱུད་ཀྱི་བར་ཆད་མེད་ལམ་གྱི་ངོ་སྐལ་གྱི་དྲི་མས་དག་པས་དག་པ་དང་། དེའི་
ཡུལ་གཟུགས་སོགས་བར་ཆད་མེད་ལམ་དེའི་ངོ་སྐལ་གྱི་དྲི་མས་དག་པའི་དག་པ་གཉིས་
ངོ་བོ་གཉིས་སུ་མེད་ཅིང་ཚད་མས་གཉིས་སུ་བྱར་མེད་པ་སྟེ་དཔྱད་དུ་མེད་པའི་ཕྱིར།
ཤུགས་ལ་འཕངས་པའི་གློ་བུར་རྣམ་དག་གི་དོན་འཆད་པ་ལ་བསྟན་བཅོས་སུ། འབྲས་
བུ་དག་པ་གཟུགས་ལ་སོགས། །ཞེས་སོགས་གསུངས། རྣམ་དག་སྒོམ་ལམ་གྱི་འབྲས་
བུའི་ཁྱད་པར་སྟོན་པའི་མདོ་ནི། འདོད་ཆགས་དང་ཞེ་སྡང་དང་གཏི་མུག་རྣམ་པར་
དག་པ་དང་། ཞེས་སོགས་དང་། རྒ་ཤི་དང་མྱ་ངན་དང་སྨྲེ་སྔགས་འདོན་པ་དང་སྡུག་
བསྔལ་བ་དང་ཡིད་མི་བདེ་བ་དང་འཁྲུག་པ་རྣམ་པར་དག་པ། ཞེས་སོགས་དང་། སྦྱིན་
པའི་ཕ་རོལ་ཏུ་ཕྱིན་པ་རྣམ་པར་དག་པ། ཚུལ་ཁྲིམས་ཀྱི་ཕ་རོལ་ཏུ་ཕྱིན་པ་རྣམ་པར་
དག་པ། ཞེས་སོགས་གསུངས། མདོ་དེ་རྣམས་ཀྱིས་རྣམ་དག་སྒོམ་ལམ་གྱི་འབྲས་བུ་



111
སྐབས་གཉིས་པ།
བསྟན་ཏེ། མདོ་དང་པོས་འབྲས་བུ་ཉན་ཐོས་ཀྱི་རྣམ་དག་དང་། གཉིས་པས་འབྲས་
བུ་རང་རྒྱལ་གྱི་རྣམ་དག་དང༌། གསུམ་པས་འབྲས་བུ་བྱང་སེམས་ཀྱི་རྣམ་དག་བསྟན་
པའི་ཕྱིར། སངས་རྒྱས་ཀྱི་རྣམ་དག་ནི་འཕགས་སེང་གི་འགྲེལ་པ་ལས་མདོ་དང་སྦྱོར་
ཚུལ་མ་གསུངས། རྣམ་དག་དེ་ལ་ནི་རྣམ་དག་ཤིན་ཏུ་བ་དང་མཐའ་འདས་ཀྱི་རྣམ་
དག་ཞེས་བྱ་སྟེ། ཨནྟ་ཞེས་པ་ཤིན་ཏུ་འ་དང་མཐའ་འདས་གཉིས་ཀ་ལ་འཇུག་ཅིང་།
མཐའ་ལ་དངོས་པོའི་མཐའ་དང་དུས་ཀྱི་མཐའ་གཉིས་ཡོད་པ་ལས། ཤེས་སྒྲིབ་ཟད་
པར་སྤངས་པའི་ཆ་ནས་དངོས་པོའི་མཐའ་ལས་འདས་པ་དང་། མི་འགྱུར་བའི་ཆོས་
སྐུ་བརྙེས་པའི་ཆ་ནས་དུས་ཀྱི་མཐའ་ལས་འདས་པར་འཇོག་པའི་ཕྱིར། དེ་རྣམས་ཀྱི་
དགོངས་པ་འགྲེལ་བ་ལ་བསྟན་བཅོས་སུ། ཉོན་མོངས་ཤེས་བྱ་ལམ་གསུམ་གྱི། །ཞེས་
སོགས་གསུངས། སྐབས་འདིར་མདོ་བསྟན་བཅོས་སུ། ཉན་ཐོས་དང་རང་རྒྱལ་གྱི་
རྣམ་དག་འཆད་པ་སྐབས་སུ་མ་བབས་སོ་ཞེ་ན། སྐྱོན་མེད་དེ། རྣམ་དག་སྒོམ་ལམ་
གྱི་བྲལ་འབྲས་ནི་གློ་བུར་རྣམ་དག་ཡིན་ལ། དེ་ལ་ཉན་རང་གི་རྣམ་དག་ཀྱང་ཡོད་ཅེས་
ཞར་བྱུང་གི་ཚུལ་དུ་བསྟན་པ་ཡིན་གྱི་གཏན་ལ་དབབ་བྱའི་གཙོ་བོ་ནི་བྱང་སེམས་ཀྱི་
རྣམ་དག་ཡིན་པའི་ཕྱིར། བཞི་པ་རྣམ་དག་སྒོམ་ལམ་གྱི་ངོ་བོའི་ཁྱད་པར་ནི་མདོ་ལས་
རྒྱས་པར་གསུངས་སོ། །འོ་ན་སངས་རྒྱས་ཀྱི་རྣམ་དག་རྣམ་དག་ཤིན་ཏུ་བ་དང་། ཉན་
རང་གི་རྣམ་དག་རྣམ་དག་ཤིན་ཏུ་བ་མིན་པའི་ཁྱད་པར་ཅི་ཡིན་ཞེ་ན། དེའི་རྒྱུ་མཚན་
ཡོད་དེ། སངས་རྒྱས་ཀྱི་རྣམ་དག་ཐོབ་བྱེད་ཐེག་ཆེན་གྱི་སྒོམ་ལམ་ཆུང་ངུའི་ཆུང་ངུ་
སོགས་དགུས། ཁམས་གསུམ་ས་དགུས་བསྡུས་པའི་སྒོམ་སྤངས་བདེན་འཛིན་ཆེན་པོའི་
ཆེན་པོ་སོགས་དགུ་སྤོང་ནུས། ཉན་རང་གི་རྣམ་དག་ཐོབ་བྱེད་ཐེག་དམན་གྱི་སྒོམ་ལམ་



112
ཕར་ཕྱིན་སྤྱི་དོན།
གྱིས་དེ་སྤོང་མི་ནས་པའི་ཕྱིར། ཞེས་འཆད་པ་ལ་བསྟན་བཅོས་སུ། ས་དགུ་ལ་ནི་ཆེན་
པོ་ཡི། །ཞེས་སོགས་གསུངས། ལྔ་པ་རྣམ་དག་སྒོམ་ལམ་ལ་ཀླན་ཀ་སྤོང་ཚུལ་གྱི་ཁྱད་
པར་ལ་ལུགས་གཉིས་ཡོད་དེ་འཕགས་པ་དང་། སློབ་དཔོན་གྱི་ལུགས་སོ། །དང་པོ་
ལ་ཀླན་ཀ་ནི། ཁོ་ན་རེ། མ་དག་གཞན་དབང་བདེན་པར་གྲུབ་པར་ཐལ། སྤང་བྱ་
སྒོམ་སྤངས་དགུ་གྲུབ་པའི་ཕྱིར། དག་པ་གཞན་དབང་བདེན་པར་གྲུབ་པར་ཐལ། གཉེན་
པོའི་སྒོམ་ལམ་དགུ་གྲུབ་པའི་ཕྱིར། ལན་ལ། གཉེན་པོ་སྐྱེ་ཚུལ་ནི། ཐེག་ཆེན་གྱི་
སྒོམ་ལམ་བར་ཆད་མེད་ལམ་དེས་རང་གི་ངོ་སྐལ་གྱི་སྤང་བྱར་གྱུར་པའི་ཁམས་གསུམ་
གྱི་སྒོམ་སྤངས་བདེན་འཛིན་གྱི་དངོས་གཉེན་བྱེད་པ་ཡིན་ཏེ། མདོ་ལས། བཅོམ་ལྡན་
འདས་འདོད་པ་དང་གཟུགས་དང་གཟུགས་མེད་པའི་ཁམས་སུ་གནས་པ་མ་ཡིན་ནོ། །ཞེས་
གསུངས། དེའི་དགོངས་པ་འགྲེལ་བ་ལ་བསྟན་བཅོས་སུ། ལམ་ནི། ཁམས་གསུམ་
གྱི༔ གཉེན་པོ་ཉིད་དུ་འདོད་པ་ཡིན། །ཞེས་གསུངས། འོ་ན་ཐེག་ཆེན་གྱི་སྒོམ་ལམ་
བར་ཆད་མེད་ལམ་དེས་ཡུལ་ཇི་ལྟ་བུ་ཞིག་རྟོགས་ནས་སྒོམ་སྤངས་ཀྱི་གཉེན་པོ་བྱེད་
པ་ཡིན་ཞེ་ན། འཇལ་བ་སྟེ་འཛིན་པ་ཤེས་པ་དང་། གཞལ་བྱ་སྟེ་གཟུང་བ་ཡུལ་བདེན་
སྟོང་མཉམ་པ་ཉིད་དུ་རྟོགས་པའི་སྒོ་ནས་དེའི་གཉེན་པོ་བྱེད་པ་ཡིན་ཏེ། མདོ་ལས། བཅོམ་
ལྡན་འདས་རྣམ་པར་དག་པ་མ་འཚལ་ཏོ་དེ་ཅིའི་ཕྱིར་ཞེ་ན། ཆོས་ཐམས་ཅད་བེམ་
པོ་ཡིན་པའི་ཕྱིར་རོ། །ཞེས་གསུངས། དེའི་དགོངས་པ་འགྲེལ་བ་ལ་བསྟན་བཅོས་སུ།
འཇལ་དང་གཞལ་བྱ་དག །མཉམ་པ་ཉིད་ཀྱིས། །ཞེས་གསུངས། རྩོད་ལན་དངོས་
ཀྱི་དབང་དུ་བྱས་ན་སྔ་མའི་ཐལ་འགྱུར་ལ་མ་ཁྱབ་སྟེ། སྤང་གཉེན་གྱི་རྣམ་གཞག་མཛད་
པ་ནི་ཐ་སྙད་དུ་ཡིན་གྱི་དོན་དམ་པའི་དབང་དུ་མཛད་པ་མ་ཡིན་པའི་ཕྱིར་ཏེ། མདོ་



སྐབས་གཉིས་པ།
113
ལས། ཤེས་རབ་ཀྱི་ཕ་རོལ་ཏུ་ཕྱིན་པ་འདིས་རྣམ་པ་ཐམས་ཅད་མཁྱེན་པ་ཉིད་ལ་ཕན་
པར་ཡང་མི་བགྱིད་མི་ཕན་པར་ཡང་མི་བགྱིད། ཞེས་གསུངས། ཁོ་ན་རེ། བྱང་
ཆུབ་སེམས་དཔས་ཚོགས་གཉིས་ལ་འབད་པ་དོན་མེད་པར་ཐལ། སྤང་གཉེན་བདེན་
པར་མ་གྲུབ་པའི་ཕྱིར་ཞེ་ན། དེ་ལ་ཀུན་རྫོབ་ལ་ལྟོས་ཏེ་ཁྱབ་པ་མེད། དོན་དམ་ལ་
ལྟོས་ཏེ་འདོད་ལན་འདེབས་པ་ཡིན་ཏེ། མདོ་ལས། ཤེས་རབ་ཀྱི་ཕ་རོལ་ཏུ་ཕྱིན་པ་
འདི་རྣམ་པར་དག་པ་ཡོངས་སུ་བཟུང་བ་མ་མཆིས་སོ། །ཞེས་གསུངས། ཡང་ཁོ་ན་
རེ༑ ཐོབ་པ་དང་མངོན་པར་རྟོགས་པ་མི་འཐད་པར་ཐལ། སྤང་གཉེན་བདེན་པར་
མ་གྲུབ་པའི་ཕྱིར་ཟེར་ན། དེ་ལ་ཡང་ཀུན་རྫོབ་ལ་ལྟོས་ཏེ་ཁྱབ་མེད་དང༌། དོན་དམ་
ལ་ལྟོས་ཏེ་འདོད་ལན་འདེབས་པ་ཡིན་ཏེ། མདོ་ལས། རྣམ་པར་དག་པ་ཐོབ་དངམངོན་
པར་རྟོགས་པ་མ་མཆིས་སོ། །ཞེས་གསུངས་པའི་ཕྱིར། གཉིས་པ་སློབ་དཔོན་གྱི་ལུགས་
ལ་ཀླན་ཀ་ནི། ཐེག་ཆེན་གྱི་སྒོམ་ལམ་ཆུང་ངུའི་ཆུང་ངུ་སོགས་དགུས་སྒོམ་སྤངས་བདེན་
འཛིན་ཆེན་པོའི་ཆེན་པོ་སོགས་དགུ་སྤོང་བ་མི་རིགས་ཏེ། སྒོམ་ལམ་ཆུང་ངུས་སྒོམ་
སྤངས་བདེན་འཛིན་ཆེན་པོ་སྤོང་མི་ནུས་ཤིང་། སྒོམ་སྤངས་བདེན་འཛིན་ཆུང་ངུ་སྤོང་
བ་ལ་སྒོམ་ལམ་ཆེན་པོ་མི་དགོས་པའི་ཕྱིར། དཔེར་ན། གཤེད་མ་སྟོབས་ཆུང་ངུས་
དགྲ་སྟོབས་ལྡན་འཇོམས་མི་ནུས་ཤིང་། དགྲ་སྟོབས་ཆུང་ངུ་འཇོམས་པ་ལ་གཤེད་མ་
སྟོབས་ལྡན་མི་དགོས་པ་བཞིན་ཞེས་ཟེར། ལན་ནི་དེའི་སྐྱོན་མེད་དེ། དཔེར་ན། གོས་
ལ་ཆགས་པའི་དྲི་མ་རགས་པའམ་ཆེན་པོ་སེལ་པ་ལ་བཙོ་བླག་མཁན་ཆེ་ཐང་དུ་འབད་
མི་དགོས་ཤིང་། དྲི་མ་ཕྲ་མོ་སེལ་བ་ལ་བཙོ་བླག་མཁན་ཆེ་ཐང་དུ་འབད་དགོས་པ་
བཞིན་ཡིན་པའི་ཕྱིར། ཞེས་པའོ། །འོ་ན་ཟག་མེད་སྒོམ་ལམ་གཉིས་ཀྱི་ངོ་བོ་ཇི་ལྟ་བུ་



114
ཕར་ཕྱིན་སྤྱི་དོན།
ཞེ་ན། འདི་ལ་ལོ་ཆེན་ནི། འགྲེལ་ཆེན་ལས། སྒོམ་ལམ་དང་པོ་ལ་ཡོན་ཏན་མངོན་
པར་སྒྲུབ་པ་དང་། ཕྱི་མ་ལ་ཤིན་ཏུ་རྣམ་པར་དག་པ་ཞེས་གསུངས་པ་ལ་བརྟེན་ནས་
ཀུན་རྫོབ་སྒྱུ་མ་ལྟ་བུ་དངོས་ཡུལ་དུ་བྱེད་པས་སྒྲུབ་པ་སྒོམ་ལམ་དང་། དོན་དམ་ནམ་
མཁའ་ལྟ་བུ་དངོས་ཡུལ་དུ་བྱེད་པས་རྣམ་དག་སྒོམ་ལམ་འཇོག་པ་མི་འཐད་དེ། ཀུན་
རྫོབ་སྒྱུ་མ་ལྟ་བུ་དངོས་ཡུལ་དུ་བྱེད་པའི་རྣམ་དག་སྒོམ་ལམ་ཡོད་པ་གང་ཞིག དོན་
དམ་ནམ་མཁའ་ལྟ་བུ་དངོས་ཡུལ་དུ་བྱེད་པའི་སྒྲུབ་པ་སྒོམ་ལམ་གྱིས་འཁོར་གསུམ་མི་
དམིགས་པར་རྟོགས་པའི་ཡུམ་གྱི་དགེ་བ་བསྔོ་བར་གསུངས་ཤིང་། དོན་དམ་པར་མི་
དམིགས་པར་རྟོགས་པའི་སྒྲུབ་པ་སྒོམ་ལམ་ཡོད་པའི་ཕྱིར། ཁ་ཅིག་གི སྒྲུབ་པ་སྒོམ་
ལམ་བར་ཆད་མེད་ལམ་དང་། རྣམ་དག་སྒོམ་ལམ་རྣམ་གྲོལ་ལམ་དུ་འདོད། །ཡང་
ཁ་ཅིག སྒྲུབ་པ་སྒོམ་ལམ་རྗེས་ཐོབ་ཡེ་ཤེས་དང་། རྣམ་དག་སྒོམ་ལམ་མཉམ་གཞག་
ཡེ་ཤེས་སུ་འདོད། གཉིས་ཀ་མི་འཐད་དེ། དེ་ལྟར་ན་དེ་གཉིས་འགལ་དགོས་པ་ལ་
མི་འགལ་བའི་ཕྱིར་དང་། ས་དགུ་ལ་ནི་ཆེན་པོ་ཡི། །ཞེས་སོགས་ཀྱི་གཞུང་འདི་རྣམ་
དག་སྒོམ་ལམ་འཆད་བྱེད་ཀྱི་གཞུང་ཡིན་པའི་ཕྱིར། དེས་ན་ཐེག་ཆེན་གྱི་ཟག་མེད་
སྒོམ་ལམ་གཅིག་ཉིད་སྒྲུབ་པ་སྒོམ་ལམ་དང་རྣམ་དག་སྒོམ་ལམ་གཉིས་ཀར་འཇོག་སྟེ།
རྟོགས་པ་མཐར་ཐུག་གི་ལག་རྗེས་འཇོག་པའི་ཆ་ནས་སྒྲུབ་པ་སྒོམ་ལམ་དང་། སྤངས་
པ་མཐར་ཐུག་གི་ལག་རྗེས་འཇོག་པའི་ཆ་ནས་རྣམ་དག་སྒོམ་ལམ་དུ་འཇོག་པའི་ཕྱིར།
སྨྲས་པ།
རྣམ་མཁྱེན་བགྲོད་པའི་ཐབས་གཅིག་པུ། །ལམ་ཤེས་མཚོན་པའི་ཆོས་བཅུ་གཅིག །
མདོ་རྒྱན་སྦྱར་བ་ལྷུར་བླངས་ཏེ། །ལེགས་པར་བཤད་འདི་ཨེ་མ་མཚར། །



115
སྐབས་གཉིས་པ།
ཤེས་རབ་ཀྱི་ཕ་རོལ་ཏུ་ཕྱིན་པའི་མན་ངག་གི་བསྟན་བཅོས་མངོན་པར་རྟོགས་པའི་རྒྱན་འགྲེལ་
པ་དང་བཅས་པའི་རྣམ་བཤད་སྙིང་པོ་རྒྱན་གྱི་དོན་ལེགས་པར་བཤད་པ་ཡུམ་དོན་གསལ་བའི་སྒྲོན་
མེ་ཞེས་བྱ་བ་ལས། སྐབས་གཉིས་པའི་རྣམ་པར་བཤད་པའོ།། །།



1 17
སྐབས་གསུམ་པ།
མངོན་པར་རྟོགས་པའི་རྒྱན་འགྲེལ་པ་དང་བཅས་པ་ཡུམ་དོན་
གསལ་བའི་སྒྲོན་མེ་ཞེས་བྱ་བ་ལས་ཐམས་ཅད་ཤེས་པ་
ཉིད་ཀྱི་རྣམ་པར་བཤད་པ་བཞུགས་སོ།།
༈ འོ་ན་སྐབས་གཉིས་པར་ལམ་ཤེས་བཤད་པའི་རྗེས་སུ་གསུམ་པ་འདིར་གཞི་ཤེས་
འཆད་པའི་རྒྱུ་མཚན་གང་ཞེ་ན། དེའི་རྒྱུ་མཚན་ཡོད་དེ། སྐབས་གཉིས་པར་བསྟན་
པའི་སྐྱེས་བུ་ཆེན་པོའི་ལམ་རིམ་གྱིས་བསྡུས་པའི་ལམ་ཤེས་ཐོབ་པ་ལ། སྐབས་གསུམ་
པར་བསྟན་པའི་སྐྱེས་བུ་འབྲིང་དང་ཐུན་མོང་བའི་ལམ་རིམ་གྱིས་བསྡུས་པའི་མི་རྟག་
སོགས་བཅུ་དྲུག་རྟོགས་པའི་བློ་ཐོབ་པ་སྔོན་དུ་འགྲོ་དགོས་པར་ཤེས་པའི་ཆེད་ཡིན་པའི་
ཕྱིར། དེ་དགོས་ཏེ་ལམ་ཤེས་ཐོབ་པ་ལ་ཐེག་ཆེན་གྱི་སྦྱོར་ལམ་དྲོད་སོགས་བཞི་ཐོབ་
པ་སྔོན་དུ་འགྲོ་དགོས། དེ་ལ་ཐེག་ཆེན་དུ་སེམས་དང་པོར་བསྐྱེད་པའི་ཚོགས་ལམ་ཐོབ་
པ་སྔོན་དུ་འགྲོ་དགོས། དེ་ལ་སྙིང་རྗེ་ཆེན་པོ་ཐོབ་པ་སྔོན་དུ་འགྲོ་དགོས། དེ་ལ་འདིར་
བསྟན་པའི་མི་རྟག་སོགས་བཅུ་དྲུག་རྟོགས་པའི་ཉམས་ལེན་སྔོན་དུ་འགྲོ་དགོས་པའི་ཕྱིར།
དེ་ཡང་ཉི་སྣང་ལས། ད་ནི་ཐམས་ཅད་ཤེས་པ་ཉིད་བཤད་པར་བྱའོ། །དེ་ལ་རེ་ཞིག་
འཁོར་བ་དང་མྱ་ངན་ལས་འདས་པ་ལ་མི་གནས་པའི་དབང་དུ་མཛད་པས། ཞེས་དང་།
འགྲེལ་ཆེན་ལས། གཞི་ཐམས་ཅད་ཡོངས་སུ་ཤེས་པ་མེད་པར་ལམ་ལེགས་པར་ཡོངས་
སུ་ཤེས་པར་མི་འགྱུར་བས་ཐམས་ཅད་ཤེས་པ་ཉིད་ཞེས་དང་། འགྲེལ་པ་འདིར་ཡང་།
གཞི་ཐམས་ཅད་ཡོངས་སུ་ཤེས་པ་མེད་པར་ལམ་ལེགས་པར་ཡོངས་སུ་ཤེས་པ་མེད་པས་
ཐམས་ཅད་ཤེས་པ་ཉིད། ཞེས་གསུངས། འོ་ན་སྐབས་གསུམ་པས་གཞི་ཤེས་ཇི་ལྟ་བུ་



118
ཕར་ཕྱིན་སྤྱི་དོན།
ཞིག་གཏན་ལ་དབབ་བྱའི་གཙོ་བོར་མཛད་པ་ཡིན་ཞེ་ན། སྔ་མ་ཁ་ཅིག གཞི་བདེན་
སྟོང་དུ་མངོན་སུམ་དུ་རྟོགས་པའི་ཡེ་ཤེས་ལ་གཉེན་པོ་གཞི་ཤེས་སུ་ཐ་སྙད་བྱས་པ་དེ་
ཡིན་ཞེས་ཟེར། ཡང་ཁ་ཅིག མི་མཐུན་ཕྱོགས་ཀྱི་གཞི་ཤེས་དེ་ཡིན་ཟེར། དང་པོ་
མི་རིགས་ཏེ། གཞི་བདེན་སྟོང་དུ་མངོན་སུམ་དུ་རྟོགས་པའི་ཡེ་ཤེས་ལ་གཉེན་པོ་གཞི་
ཤེས་ཀྱི་ཐ་སྙད་འཕགས་སེང་གང་གིས་ཀྱང མ་མཛད་པའི་ཕྱིར། གཉིས་པ་མི་རིགས་
ཏེ༔ མི་མཐུན་ཕྱོགས་ཀྱི་གཞི་ཤེས་དེ་རྒྱན་གྱི་ཆེད་དུ་བྱ་པའི་གདུལ་བྱས་རང་རྒྱུད་
ལ་བསྐྱེད་ནས་ཉམས་སུ་མི་ལེན་པའི་ཕྱིར། རང་གི་ལུགས་ནི། གཟུགས་ནི་མི་རྟག་
པ་ཉིད་དུ་ཡིད་ལ་བྱའོ་ཞེས་པའི་མདོའི་བསྟན་དོན་དུ་གྱུར་པའི་མི་རྟག་སོགས་བཅུ་དྲུག་
མངོན་སུམ་དུ་རྟོགས་པའི་བྱང་འཕགས་ཀྱི་མཁྱེན་པ་སྐབས་གསུམ་པའི་བསྟན་བྱའི་གཙོ་
བོར་གྱུར་པའི་གཞི་ཤེས་ཡིན་ཏེ། སྔར་བྱང་སེམས་ཀྱི་མཐོང་སྒོམ་གྱི་ལམ་མཐའ་གཉིས་
རྣམ་པར་དག་པའི་ལམ་དུ་བསྟན་པ་ནི་མཐའ་གཉིས་འགོག་བྱེད་ཀྱི་ལག་རྗེས་མི་འདྲ་
བ་གང་གིས་འཇོག་པ་ཡིན་སྙམ་པ་ལ། ཤེས་པས་སྲིད་ལ་མི་གནས་ཤིང་། །ཞེས་མི་
རྟག་སོགས་བཅུ་དྲུག་མངོན་སུམ་དུ་རྟོགས་པའི་ཡེ་ཤེས་དེ་ཉིད་སྲིད་མཐའ་འགོག་བྱེད་
དུ་གསུངས་ཤིང་དེ་ཉིད་སྐབས་འདིར་འཆད་པའི་ཕྱིར། འོ་ན་སྐབས་འདིར་གཞི་ཤེས་
འཆད་མི་རིགས་པར་ཐལ། སྐབས་གཉིས་པར་གཞི་ཤེས་བསྟན་ཟིན་པའི་ཕྱིར་ཏེ། སྐབས་
གཉིས་པར་མི་རྟག་སོགས་བཅུ་དྲུག་མངོན་སུམ་དུ་རྟོགས་པའི་ཡེ་ཤེས་བསྟན་ཟིན་པའི་
ཕྱིར་ཟེར་ན། ཐལ་འགྱུར་དང་པོ་ལ་མ་ཁྱབ་སྟེ། སྐབས་གཉིས་པར་དེ་བསྟན་ཟིད་
ཀྱང་སྐབས་འདིར་དེ་བསྟན་པ་ལ་རྒྱུ་མཚན་དང་དགོས་པ་ཁྱད་པར་ཅན་ཡོད་པར་བཤད་
ཟིན་པ་ལྟར་ཡིན་པའི་ཕྱིར། དེ་ལྟར་ཡང་འགྲེལ་ཆེན་ལས། ལམ་ཤེས་པ་ཉིད་ཀྱི་སྐབས་



119
སྐབས་གསུམ་པ།
སུ་ཉན་ཐོས་ལ་སོགས་པའི་ལམ་ཡང་བཤད་པས་ཐམས་ཅད་ཤེས་པ་ཉིད་བཤད་པ་མིན་
ནམ་ཡང་ཅིའི་ཕྱིར་ཐམས་ཅད་ཤེས་པ་ཉིད་ལོགས་ཤིག་ཏུ་བསྟན་ཞེ་ན། དེ་བརྗོད་པར་
བྱ་སྟེ། དེ་ལ། ལམ་ཤེས་ཉིད་ཀྱི་ཚུལ་ལ་ནི། །འཕགས་པའི་བདེན་པ་བཞི་དག་གི།
རྣམ་པ་མི་དམིགས་སྒོ་ནས་ནི། །ཉན་ཐོས་ལམ་འདི་ཤེས་པར་བྱ། །ཞེས་མི་དམིགས་
པར་བསྒོམས་པ་ལ་སོགས་པའི་རིམ་གྱིས་ཉན་ཐོས་ལ་སོགས་པའི་ལམ་བྱང་ཆུབ་སེམས་
དཔས་བསྒོམ་པར་བྱའོ་ཞེས་བརྗོད་པ་ཡིན་ནོ། །དེ་བས་ན་མི་རྟག་པ་ལ་སོགས་པའི་
རྣམ་པ་འཕངས་པ་རྣམས་ཀྱིས་གཞི་མ་ལུས་པ་ཡོངས་སུ་ཤེས་པ་ཡིན་པའི་དོན་དུ་ཐམས་
ཅད་ཤེས་པ་ཉིད་ལོགས་ཤིག་ཏུ་བཤད་པར་བཟུང་ངོ་། །ཞེས་གསུངས། དེ་ལྟ་བུའི་
གཉེན་པོ་ཕྱོགས་ཀྱི་གཞི་ཤེས་དེ་སྲིད་ཞིའི་མཐའ་ལ་མི་གནས་པར་འཆད་པ་ལ། མདོའི་
དབང་དུ་བྱས་ན། རབ་འབྱོར་གྱིས་གསོལ་བ། བཅོམ་ལྡན་འདས་བྱང་ཆུབ་སེམས་
དཔའ་སེམས་དཔའ་ཆེན་པོ་རྣམས་ཀྱིས་ཤེས་རབ་ཀྱི་ཕ་རོལ་ཏུ་ཕྱིན་པ་ནི་ཚུ་རོལ་གྱི་
མཐའ་མ་ལགས། ཕ་རོལ་གྱི་མཐའ་མ་ལགས། གཉིས་ཀྱི་བར་ན་མི་དམིགས་ལགས་
སོ་ཞེས་སྔར་བཤད་པའི་ཡུམ་དེ་སྲིད་ཞིའི་མཐའ་ལ་མི་གནས་པར་རབ་འབྱོར་ཞེས་སོགས་
ཀྱིས་བསྟན། དེའི་དགོངས་པ་འགྲེལ་བ་ལ། ཚུ་རོལ་ཕ་རོལ་མཐའ་ལ་མིན། །ཞེས་
སོགས་ཟློཀ་གཅིག་གསུངས། འོ་ན་གཞི་ཤེས་པའི་ཤེར་ཕྱིན་དེ་སྲིད་ཞི་གཉིས་ཀྱི་མཐའ་
ལ་མི་གནས་མོད། བར་ན་མི་གནས་པའི་རྒྱུ་མཚན་ཅི་ཡིན་ཞེ་ན། དེའི་རྒྱུ་མཚན་
ཡོད་དེ། དོན་དམ་གྱི་དབང་དུ བྱས་ནས་དེ་གཉིས་ཀྱི་བར་ན་མི་གནས་པ་ཡིན་པའི་
ཕྱིར། རྒྱུ་མཚན་དེ་རྣམས་ཉིད་ཀྱིས་ན་གཞི་ཤེས་པའི་ཤེར་ཕྱིན་དེ་སངས་རྒྱས་བྱང་
སེམས་ལ་ཉེ་བར་སྒྲུབ་པ་ནི་རྩ་བའི་དངོས་བསྟན་ཡིན་ལ། ཤུགས་བསྟན་ཉན་རང་ལ་



120
ཕར་ཕྱིན་སྤྱི་དོན། 120
རིང་ལམ་དུ་སྒྲུབ་པ་ནི། ཉན་ཐོས་ལ་སོགས་པ་དུས་གསུམ་མཉམ་པ་ཉིད་དུ་ཤེས་པ་
མེད་པའི་ཕྱིར། ཞེས་འགྲེལ་པ་ནས་ཁ་བསྐང་ནས་འཆད་དོ། །འོ་ན། ཤེས་པས་སྲིད་
ལ་མི་གནས་ཤིང་། །སྙིང་རྗེས་ཞི་ལ་མི་གནས་དང་། །ཞེས་པའི་དོན་གང་ཞེ་ན། འདི་
ལ་མཁས་པ་ཁ་ཅིག རྐང་པ་དང་པོས་ཤེས་པས་སྲིད་མཐའ་ལ་མི་གནས་པའི་གཞི་
ཤེས་བསྟན། དཔེར་ན་གང་ཟག་གི་བདག་མེད་མངོན་སུམ་དུ་རྟོགས་པའི་བྱང་སེམས་
ཀྱི་མཐོང་ལམ་ལྟ་བུ། རྐང་པ་གཉིས་པས་སྙིང་རྗེས་ཞི་མཐའ་ལ་མི་གནས་པའི་གཞི་
ཤེས་བསྟན། དཔེར་ན་བྱང་སེམས་མཐོང་ལམ་པའི་རྒྱུད་ཀྱི་སྙིང་རྗེ་ཆེན་པོ་ལྟ་བུ་ཟེར་
བ་མི་རིགས་ཏེ། བྱང་སེམས་མཐོང་ལམ་པའི་རྒྱུད་ཀྱི་སྙིང་རྗེ་ཆེན་པོ་གཞི་ཤེས་མ་ཡིན་
པའི་ཕྱིར། རང་གི་ལུགས་ནི། རྐང་པ་དང་པོས་ཤེས་པས་སྲིད་མཐའ་ལ་མི་གནས་
པའི་ལམ་ཤེས་བསྟན། དཔེར་ན་གང་ཟག་གི་བདག་མེད་མངོན་སུམ་དུ་རྟོགས་པའི་
བྱང་སེམས་ཀྱི་མཐོང་ལམ་ལྟ་བུ། རྐང་པ་གཉིས་པས་སྙིང་རྗེས་ཞི་མཐའ་ལ་མི་གནས་
པའི་ལམ་ཤེས་བསྟན། དཔེར་ན་བྱང་སེམས་མཐོང་ལམ་པའི་རྒྱུད་ཀྱི་སྙིང་རྗེ་ཆེན་
པོ་ལྟ་བུའོ། །
འོ་ན་འདིར་བསྟན་སྲིད་ཞིའི་མཐའ་དེ་གང་ཞེ་ན། འདི་ལ་གསུམ་སྟེ། འདིར་
བསྟན་ཀུན་རྫོབ་ལ་ལྟོས་ཏེ་སྲིད་ཞིའི་མཐའ་ངོས་བཟུང་བ་དང་། འདིར་བསྟན་དོན་
དམ་ལ་ལྟོས་ཏེ་སྲིད་ཞིའི་མཐའ་ངོས་བཟུང་བ་དང་། འདིར་བསྟན་བྱང་སེམས་ལམ་
ལ་ལྟོས་ཏེ་སྲིད་ཞིའི་མཐའ་ངོས་བཟུང་བའོ། །དང་པོའི་དབང་དུ་བྱས་ན། འདིར་བསྟན་
ཀུན་རྫོབ་ལ་ལྟོས་པའི་སྲིད་མཐའ། ཚུ་རོལ་གྱི་མཐའ། འཁོར་བའི་མཐའ། རྟག་
མཐའ་རྣམས་དོན་གཅིག དཔེར་ན་ལས་དང་ཉོན་མོངས་པའི་དབང་གིས་ཡུན་རིང་



121
སྐབས་གསུམ་པ།
པོར་ཉིང་མཚམས་སྦྱོར་བ་ལྟ་བུ། དེ་ནི་ཤེས་རབ་ཀྱིས་ཚུ་རོལ་གྱི་མཐའ་འཁོར་བ་རྟག་
པའི་མཚན་ཉིད་ཅེས་པས་བསྟན། འདིར་བསྟན་ཀུན་རྫོབ་ལ་ལྟོས་པའི་ཞི་མཐའ། ཕ་
རོལ་གྱི་མཐའ། མྱང་འདས་ཀྱི་མཐའ། ཆད་མཐའ་རྣམས་དོན་གཅིག དཔེར་ན་
སྲིད་པར་སྐྱེ་བ་ཆད་ཙམ་གྱིས་ཐོབ་པའི་མྱང་འདས་ལྟ་བུ། དེ་ནི་སྙིང་རྗེས་ཕ་རོལ་གྱི་
མཐའ་མྱ་ངན་ལས་འདས་པ་ཆད་པའི་མཚན་ཉིད་ཞེས་པས་བསྟན། གཉིས་པ་འདིར་
བསྟན་དོན་དམ་ལ་ལྟོས་པའི་སྲིད་ཞིའི་མཐའ་ངོས་བཟུང་བ་ནི། རྟག་པ་མཐའ་བཟུང་
གི་སྒོ་ནས་འཁོར་བ་བདེན་གྲུབ་དོན་དམ་ལ་ལྟོས་པའི་སྲིད་མཐའ་དང་། མྱང་འདས་
བདེན་གྲུབ་དོན་དམ་ལ་ལྟོས་པའི་ཞི་མཐའ་འཇོག འཁོར་བ་ལ་དོར་བྱར་བདེན་པར་
ཞེན་པའི་བདེན་འཛིན་དོན་དམ་ལ་ལྟོས་པའི་སྲིད་མཐའ་དང་། མྱང་འདས་ལ་བླང་
བྱར་བདེན་པར་ཞེན་པའི་བདེན་འཛིན་དོན་དམ་ལ་ལྟོས་པའི་ཞི་མཐའ་ཡིན་ཞེས་ལམ་
སྒྲིགས་ལས་བཤད། གསུམ་པ་འདིར་བསྟན་བྱང་སེམས་ལམ་ལ་ལྟོས་པའི་སྲིད་ཞིའི་
མཐའ་ངོས་བཟུང་བ་ནི། སྲིད་པར་སྐྱེ་བ་ལ་མཐའ་གཅིག་ཏུ་དོར་བྱར་ཞེན་པ་འདིར་
བསྟན་བྱང་སེམས་ལམ་ལ་ལྟོས་པའི་སྲིད་མཐའ་ཡིན། དེ་ནི་དངོས་པོ་མེད་པར་དམིགས་
པ་ཉིད་ཀྱིས་འཁོར་བ་ལ་གནས་པ་ཡིན་པར་ཤེས་པར་བྱའོ། །ཞེས་པས་བསྟན། སྲིད་
པར་སྐྱེ་བ་ཆད་ཙམ་གྱིས་ཐོབ་པའི་མྱང་འདས་ལ་མཐའ་གཅིག་ཏུ་བླང་བྱར་ཞེན་པ་འདིར་
བསྟན་བྱང་སེམས་ལམ་ལ་ལྟོས་པའི་ཞི་མཐའ་ཡིན། དེ་ནི་དངོས་པོ་མེད་པར་དམིགས་
པ་ཉིད་ཀྱིས་མྱ་ངན་ལས་འདས་པ་ལ་གནས་པ་ཡིན་པར་ཤེས་པར་བྱའོ། །ཞེས་པས་
བསྟན། དེས་ན་སྐབས་འདིའི་འགྲེལ་པར། སྙིང་བརྩེ་བ་དང་བྲལ་བའི་ཕྱིར་སྲིད་མཐའ་
ལ་གནས་པར་གསུངས་པ་བྱང་སེམས་ལམ་ལ་ལྟོས་པའི་སྲིད་མཐའ་ལ་དགོངས་སོ། །



122
ཕར་ཕྱིན་སྤྱི་དོན།
འོ་ན། འདིར་བསྟན་སྲིད་ཞིའི་མཐའ་ལ་གནས་པའི་གང་ཟག་ཇི་ལྟར་ཡོད་ཅེ་
ན༑ དེ ཡང་ཉན་རང་དགྲ་བཅོམ་རྣམས་འདིར་བསྟན་ཀུན་རྫོབ་ལ་ལྟོས་པའི་སྲིད་མཐའ་
ལ་མི་གནས་ཤིང་ཞི་མཐའ་ལ་གནས་པར་འཇོག་སྟེ། སྲིད་པ་ཟད་པར་སྤངས་པའི་ཆད་
པའི་མྱང་འདས་ལ་གནས་པའི་ཕྱིར། ཉན་རང་སློབ་པ་འཕགས་པ་རྣམས་འདིར་བསྟན་
ཀུན་རྫོབ་ལ་ལྟོས་པའི་སྲིད་མཐའ་ལ་གནས་ཤིང་། ཞི་མཐའ་ལ་མི་གནས་ཏེ་ལས་ཉོན་
གྱི་དབང་གིས་འཁོར་བར་སྐྱེ་བ་ལེན་ཞིང་མྱང་འདས་མ་ཐོབ་པའི་ཕྱིར། བྱང་སེམས་
འཕགས་པ་རྣམས་འདིར་བསྟན་ཀུན་རྫོབ་ལ་ལྟོས་པའི་སྲིད་ཞིའི་མཐའ་ལ་མི་གནས་ཏེ།
དེས་སྲིད་ཞིའི་མཐའ་འགོག་བྱེད་ཐབས་ཤེས་ཁྱད་པར་ཅན་གྱིས་ཟིན་པའི་གཉེན་པོ་ཐོབ་
པའི་ཕྱིར། དཙ་ན་ལམ་སྔོན་དུ་མ་སོང་བའི་བྱང་སེམས་མོས་སྤྱོད་པ་རྣམས་འདིར་བསྟན་
ཀུན་རྫོབ་ལ་ལྟོས་པའི་སྲིད་མཐའ་ལ་གནས་ཏེ། ལས་ཉོན་གྱིས་འཁོར་བར་སྐྱེ་བ་ལེན་
པའི་ཕྱིར། བྱང་སེམས་ལམ་ལ་ལྟོས་པའི་སྲིད་མཐའ་ལ་ནི་མི་གནས་ཏེ། སྲིད་པར་
སྐྱེ་བ་ལ་མཐའ་གཅིག་ཏུ་དོར་བྱར་མི་བྱེད་པའི་ཕྱིར།
འོ་ན། འདིར་བསྟན་སྲིད་ཞིའི་མཐའ་འགོག་བྱེད་ཀྱི་ལམ་དེ་གང་ཞེ་ན། མི་
རྟག་སོགས་བཅུ་དྲུག་མངོན་སུམ་དུ་རྟོགས་པའི་བྱང་འཕགས་ཀྱི་མཁྱེན་པ་དེ། འདིར་
བསྟན་ཀུན་རྫོབ་ལ་ལྟོས་པའི་སྲིད་མཐའ་འགོག་བྱེད་ཡིན་ཏེ། འཁོར་བར་སྐྱེ་བའི་རྒྱུའི་
གཙོ་བོ་ནི་ཉོན་མོངས་ཅན་གྱི་མ་རིག་པ་ཡིན་ལ་དེ་འགོག་པའི་གཉེན་པོའི་རིགས་སུ་གནས་
པའི་ཕྱིར། བྱང་སེམས་མཐོང་ལམ་པའི་རྒྱུད་ཀྱི་སྙིང་རྗེ་ཆེན་པོ་དེ་འདིར་བསྟན་ཀུན་
རྫོབ་ལ་ལྟོས་པའི་ཞི་མཐའ་འགོག་བྱེད་ཡིན་ཏེ། ཞི་མཐར་ལྷུང་བའི་རྒྱུའི་གཙོ་བོ་ནི་
རང་དོན་ཡིད་བྱེད་ཡིན་ལ་དེ་འགོག་པའི་གཉེན་པོའི་རིགས་སུ་གནས་པའི་ཕྱིར། དུས་



123
སྐབས་གསུམ་པ།
གསུམ་བདེན་སྟོང་དུ་མངོན་སུམ་དུ་རྟོགས་པའི་ལམ་ཤེར་ཕྱིན་དེ་འདིར་བསྟན་དོན་དམ་
ལ་ལྟོས་པའི་སྲིད་ཞིའི་མཐའ་འགོག་བྱེད་ཡིན་ཏེ། སྲིད་ཞི་བདེན་སྟོང་དུ་མངོན་སུམ་
དུ་རྟོགས་པའི་ཡེ་ཤེས་ཡིན་པའི་ཕྱིར། སྙིང་རྗེ་དང་སྨོན་ལམ་གྱི་དབང་གིས་སྲིད་པར་
སྐྱེ་བ་ཡང་དང་ཡང་དུ་བླངས་ནས་སེམས་ཅན་གྱི་དོན་སྒྲུབ་པར་འདོད་པའི་བསམ་པ་
ཁྱད་པར་ཅན་ནི་བྱང་སེམས་ལམ་ལ་ལྟོས་པའི་སྲིད་ཞིའི་མཐའ་འགོག་བྱེད་ཡིན་ཏེ།
ཐབས་ཤེས་ཁྱད་པར་ཅན་གྱི་ཟིན་པའི་བྱང་སེམས་ཀྱི་མཁྱེན་པ་ཡིན་པའི་ཕྱིར། དེས་
ན་བྱང་སེམས་འཕགས་པའི་རྒྱུད་ཀྱི་ཤེས་རབ་ཁྱད་པར་ཅན་གྱི་ལག་རྗེས་ཡོད་དེ། བདག་
མེད་རགས་པ་རྟོགས་པའི་ཤེས་རབ་དེས་ཀུན་རྫོབ་ལ་ལྟོས་པའི་སྲིད་མཐའ་འགོག བདག་
མེད་ཕྲ་མོ་རྟོགས་པའི་ཤེས་རབ་དེས་དོན་དམ་ལ་ལྟོས་པའི་སྲིད་མཐའ་འགོག་པའི་ཕྱིར།
དེའི་རྒྱུད་ཀྱི་ཐབས་ཁྱད་པར་ཅན་གྱི་ལག་རྗེས་ཀྱང་ཡོད་དེ། འདིར་བསྟན་ཀུན་རྫོབ་
ལ་ལྟོས་པའི་ཞི་མཐའ་འགོག་པར་བྱེད་པའི་ཕྱིར། འོ་ན་གཞི་ཤེས་པའི་ཤེར་ཕྱིན་སྲིད་
ཞིའི་མཐའ་ལ་མི་གནས་པས་སངས་རྒྱས་བྱང་སེམས་ལ་ཉེ་བ་དང་ཉན་རང་ལ་རིང་བ་
གྲུབ་མོད་རྒྱུ་མཚན་གཞན་ཡང་ཡོད་དམ་ཞེ་ན། རྒྱུ་མཚན་དེ་འཆད་པ་ལ། མདོའི་
དབང་དུ་བྱས་ན། སྔར་སྲིད་ཞིའི་མཐའ་ལ་མི་གནས་པར་བསྟན་པའི་ཡུམ་ལ་བདེན་
པར་བཟུང་བའི་ཉེས་དམིགས་རབ་འབྱོར་གྱིས་གསོལ་པ། བཅོམ་ལྡན་འདས་ཐེག་པ་
ཆེན་པོའི་རིགས་ཀྱི་བུའམ་རིགས་ཀྱི་བུ་མོ་ཐབས་མི་མཁས་པས་ཤེས་རབ་ཀྱི་ཕ་རོལ་
ཏུ་ཕྱིན་པ་འདི་ལ་དམིགས་པའི་ཚུལ་དུ་ཤེས་པར་བགྱིད་ན། ཤེས་རབ་ཀྱི་ཕ་རོལ་ཏུ་
ཕྱིན་པ་འདི་འདོར་བར་འགྱུར་རོ། །རིང་དུ་བགྱིད་དོ། །ཞེས་སོགས་ཀྱིས་བསྟན། བདེན་
པར་མ་བཟུང་བའི་ཕན་ཡོན་རབ་འབྱོར་གྱིས་གསོལ་པ། བཅོམ་ལྡན་འདས་བྱང་ཆུབ་



124
ཕར་ཕྱིན་སྤྱི་དོན།
སེམས་དཔའ་སེམས་དཔའ་ཆེན་པོ་རྣམས་ཆགས་པ་མ་མཆིས་པར་ཤེས་རབ་ཀྱི་ཕ་རོལ་
ཏུ་ཕྱིན་པ་འདི་ལེགས་པར་བཤད་པ་དང་། ལེགས་པར་མཐར་ཕྱིན་པའི་བར་ནི་ངོ་མཚར་
ཆེའོ། །ཞེས་སོགས་ཀྱིས་བསྟན། དེའི་དགོངས་པ་འགྲེལ་བ་ལ་བསྟན་བཅོས་སུ། དེ་
ནི་མཚན་མར་དམིགས་སྒོ་ནས། །ཞེས་སོགས་གསུངས། དེ་ཡང་གཞུང་འདི་གང་
ལས་འཕྲོས་ན། དུས་རྣམས་མཉམ་པ་ཉིད་ཤེས་ཕྱིར། ཞེས་པའི་སྐབས་སུ་ཁྱད་པར་
གསུམ་ལྡན་གྱི་གཞི་ཤེས་པའི་ལམ་ཤེར་ཕྱིན་ཆོས་ཅན། སངས་རྒྱས་བྱང་སེམས་ལ་
ཉེ་བ་དང་ཉན་རང་ལ་རིང་བ་ཡིན་ཏེ། དུས་གསུམ་བདེན་སྟོང་མཉམ་པ་ཉིད་དུ་མངོན་
སུམ་དུ་རྟོགས་པའི་ཡེ་ཤེས་ཀྱིས་ཟིན་པའི་ལམ་ཡིན་པའི་ཕྱིར། ཞེས་བསྟན་པ་ནི་གང་
ལ་རྩོད་པའི་གཞི་ཡིན། གང་ཟག་གང་གིས་རྩོད་ན། ཉན་རང་ལ་ཆོས་ཀྱི་བདག་མེད་
རྟོགས་པ་ཡོད་པར་བཞེད་པའི་ཐེག་ཆེན་གྱི་གྲུབ་མཐའ་སྨྲ་བས་རྩོད། ཚུལ་ཇི་ལྟར་རྩོད་
ན༑ ཇི་སྐད་བཤད་པའི་ཁྱབ་པ་མ་ངེས་པར་ཐལ། འཕགས་པ་ཡིན་ན་དུས་གསུམ་
བདེན་སྟོང་དུ་མངོན་སུམ་དུ་རྟོགས་མྱོང་བའི་ཁྱབ་པའི་ཕྱིར་ཏེ། འཕགས་པ་ཡིན་ན་
གཞིའི་གནས་ལུགས་མངོན་སུམ་དུ་རྟོགས་མྱོང་བས་ཁྱབ་པའི་ཕྱིར་ཏེ། འཇིག་རྟེན་
ལས་འདས་པར་བསྟོད་པ་ལས། རྟེན་ཅིང་འབྲེལ་པར་འབྱུང་བ་གང་། །དེ་ཉིད་ཁྱོད་
ནི་སྟོང་པར་བཞེད། །ཅེས་འབྱུང་ཟེར། ལན་ནི་དུས་གསུམ་བདེན་སྟོང་མཉམ་པ་
ཉིད་དུ་མངོན་སུམ་དུ་རྟོགས་པའི་ཡེ་ཤེས་ཀྱིས་ཟིན་པའི་ལམ་ཡིན་ན་སངས་རྒྱས་བྱང་
སེམས་ལ་ཉེ་བ་དང་འདིར་བསྟན་ཉན་རང་ལ་རིང་བས་ཁྱབ་སྟེ། གང་ཟག་གི་བདག་
མེད་མངོན་སུམ་དུ་རྟོགས་པའི་ཉན་ཐོས་ཀྱི་མཐོང་ལམ་དེ་འབྲས་ཡུམ་ལ་རིང་བའི་གཞི་
ཤེས་ཡིན། གང་ཟག་གི་བདག་མེད་མངོན་སུམ་དུ་རྟོགས་པའི་བྱང་སེམས་ཀྱི་མཐོང་



125
སྐབས་གསུམ་པ།
ལམ་དེ་འབྲས་ཡུམ་ལ་ཉེ་བའི་གཞི་ཤེས་ཡིན་པའི་ཕྱིར། རྟགས་དང་པོ་སྒྲུབ་པ་ལ། དེ་
ནི་མཚན་མར་དམིགས་སྒོ་ནས། །ཐབས་མ་ཡིན་པས་རིང་བ་སྟེ། །ཅེས་པ་དང་། རྟགས་
གཉིས་པ་སྒྲུབ་པ་ལ། །དེ་ནི་ཐབས་ལ་མཁས་པ་ཡིས། །ཡང་དག་ཉེ་བ་ཉིད་དུ་བཤད།།
ཞེས་གསུངས། སྐབས་འདིའི་རྩོད་པ་དང་ལན་འདི་སྐད་དུ་སྨྲ་བར་བྱ་ཡི། ཁ་ཅིག་
འདོད་པ་ལྟར་དུས་གསུམ་བདེན་སྟོང་དུ་མངོན་སུམ་དུ་རྟོགས་པ་མཐར་ཕྱིན་པའི་ཡེ་ཤེས་
ཡིན་ན། སངས་རྒྱས་བྱང་སེམས་ལ་ཉེ་བ་དང་ཉན་རང་ལ་རིང་བས་ཁྱབ་མ་ཁྱབ་རྩོད་
པ་མིན་ཏེ། ཕྱོགས་སྔ་མ་སྨྲ་བ་པོས་ཀྱང་དེ་ལྟར་ཁྱབ་པར་ཞལ་གྱིས་བཞེས་པའི་ཕྱིར།
འོ་ན་སྔར་རིགས་ཀྱི་སྐབས་སུ་ཉན་རང་ལ་ཆོས་ཀྱི་བདག་མེད་རྟོགས་པ་ཡོད་པར་བཤད་
པ་དང་འགལ་ལོ་ཞེ་ན་མི་འགལ་ཏེ། དེ་ནི་གཞུང་སོ་སོའི་སྟོན་ཚུལ་ཐ་དད་ཡིན་པའི་
ཕྱིར་ཏེ། རིགས་ཀྱི་སྐབས་ནས་དངོས་སུ་བསྟན་པའི་ཉན་རང་གིས་ཆོས་ཀྱི་བདག་མེད་
རྟོགས། སྐབས་འདིར་དངོས་སུ་བསྟན་པའི་ཉན་རང་གིས་ཆོས་ཀྱི་བདག་མེད་མ་རྟོགས་
པའི་ཕྱིར་རོ། །ཐབས་ལ་མཁས་མི་མཁས་ཀྱི་དོན་ནི་དོན་འགྲེལ་གྱི་དབང་དུ་བྱས་ན་
སྔར་བཤད་པའི་མཐའ་གཉིས་འགོག་བྱེད་གྱི་ལམ་ཡོད་མེད་ལ་རིགས་ཀྱང་སློབ་དཔོན་
གྱིས་འགྲེལ་པར་སྟོང་ཉིད་སྟོན་པའི་དགེ་བའི་བཤེས་གཉེན་དང་ལྡན་མི་ལྡན་ལ་བཤད་
དོ༑ ༑འོ་ན་མཚན་འཛིན་གྱིས་བཅིངས་མ་བཅིངས་ཀྱི་སྒོ་ནས་ཉེ་རིང་གི་ལམ་དུ་སྒྲུབ་
ཚུལ་དེ་ལྟར་ཡིན་ན། ཉེ་རིང་གི་ལམ་དུ་སྒྲུབ་ཚུལ་གཞན་ཡོད་དམ་ཞེ་ན་དེ་འཆད་པ་
ལ༑ མདོའི་དབང་དུ་བྱས་ན་དེ་ནས་ཚེ་དང་ལྡན་པ་ཤཱ་རིའི་བུས། ཚེ་དང་ལྡན་པ་རབ་
འབྱོར་ལ་འདི་སྐད་ཅེས་སྨྲས་སོ། །ཚེ་དང་ལྡན་པ་རབ་འབྱོར་བྱང་ཆུབ་སེམས་དཔའ་
སེམས་དཔའ་ཆེན་པོ་རྣམས་ཀྱིས་ཕ་རོལ་ཏུ་ཕྱིན་པ་ལ་སྤྱོད་པའི་ཚེ་ཆགས་པ་དང་བཅས་



126
ཕར་ཕྱིན་སྤྱི་དོན།
པ་ནི་གང་ཡིན། མ་ཆགས་པ་ནི་གང་ཡིན། ཞེས་དྲིས་པའི་ལན་དུ། རབ་འབྱོར་གྱིས་
སྨྲས་པ། འདི་ལ་བྱང་ཆུབ་སེམས་དཔའ་སེམས་དཔའ་ཆེན་པོ་ཐབས་མི་མཁས་པས་
གཟུགས་སྟོང་ཞེས་བྱ་བར་འདུ་ཤེས་ན་ཆགས་པའོ། །ཞེས་སོགས་གསུངས། དེའི་དགོངས་
པ་འགྲེལ་བ་ལ་བསྟན་བཅོས་སུ། གཟུགས་སོགས་ཕུང་པོ་སྟོང་ཉིད་དང་། ཞེས་སོགས་
ཟློཀ་ལྔ་གསུངས། མདོ་བསྟན་བཅོས་དེ་གཉིས་ཀྱིས། དེ་ནི་མཚན་མར་དམིགས་སྒོ་
ནས། ཞེས་སོགས་བཤད་བྱ་རྩ་བའི་མདོ་དང་བཅས་པ་རྒྱས་པར་བཤད་པ་ཡིན་ཏེ།
གཟུགས་སོགས་ཕུང་པོ་སྟོང་ཉིད་དང་། ཞེས་སོགས་རྐང་པ་བཞི་དང་། རྒྱལ་ལ་སོགས་
ལ་ཆགས་པ་ཕྲ། །ཅེས་པ་གཅིག་གིས་ཉན་རང་གི་གཞི་ཤེས་མཚན་འཛིན་གྱིས་བཅིངས་
པའི་སྒོ་ནས་འབྲས་ཡུམ་ལ་རིང་བར་བསྟན། སྦྱིན་ལ་སོགས་ལ་ངར་འཛིན་མེད། །ཞེས་
སོགས་རྐང་པ་གསུམ་དང་། ཆོས་ཀྱི་ལམ་ནི་རང་བཞིན་གྱིས། །ཞེས་སོགས་རྐང་པ་
གཉིས་དང་། ཆོས་རྣམས་རང་བཞིན་གཅིག་པར་ནི། །ཞེས་སོགས་རྐང་པ་གཉིས་
དང་། མཐོང་བ་ལ་སོགས་བཀག་པ་ཡི། །ཞེས་སོགས་རྐང་པ་གཉིས་དང་། གཟུགས་
ལ་སོགས་པ་མི་ཤེས་ཕྱིར། །ཞེས་སོགས་རྐང་པ་གཉིས་ཏེ་གཞུང་ཚན་ལྔས་བྱང་སེམས་
ཀྱི་གཞི་ཤེས་ཐབས་ཤེས་ཁྱད་པར་ཅན་གཉིས་དང་ལྡན་པའི་སྒོ་ནས་འབྲས་ཡུམ་ལ་ཉེ་
བར་བསྟན་པའི་ཕྱིར། དང་པོ་གྲུབ་སྟེ། གཟུགས་སོགས་ཕུང་པོ་སྟོང་ཉིད་དང་། །ཞེས་
སོགས་ཀྱིས་གཞི་ལ་མཚན་འཛིན་གྱིས་བཅིངས་པ་དང་། སྦྱིན་སོགས་བྱང་ཆུབ་ཕྱོགས་
རྣམས་ལ། ཞེས་སོགས་ཀྱིས་ལམ་ལ་མཚན་འཛིན་གྱིས་བཅིངས་པ་དང་། རྒྱལ་ལ་
སོགས་ལ་ཆགས་པ་ཕྲ། །ཅེས་པས་འབྲས་བུ་ལ་མཚན་འཛིན་གྱིས་བཅིངས་པ་དེ་བསྟན་
པའི་ཕྱིར། ཕྱི་མ་གྲུབ་སྟེ། གཞུང་དེ་རྣམས་ཀྱིས་བྱང་སེམས་ཀྱི་གཞི་ཤེས་གཞི་ལམ་



127
སྐབས་གསུམ་པ།
འབྲས་གསུམ་བདེན་སྟོང་དུ་རྟོགས་པའི་ཤེས་རབ་ཀྱིས་ཟིན་པར་བསྟན་པའི་ཕྱིར། དེ་
ལྟར་ན་མི་མཐུན་ཕྱོགས་ཀྱི་གཞི་ཤེས་དང་འབྲས་ཡུམ་ལ་རིང་བའི་གཞི་ཤེས་དོན་གཅིག་
པ་དང་། གཉེན་པོ་ཕྱོགས་ཀྱི་གཞི་ཤེས་དང་། འབྲས་ཡུམ་ལ་ཉེ་བའི་གཞི་ཤེས་དོན་
གཅིག་པར་གྲུབ་སྟེ། མི་མཐུན་ཕྱོགས་ཀྱི་གཞི་ཤེས་ཞེས་པའི་མི་མཐུན་པ་བདེན་འཛིན་
དང་། གཉེན་པོ་ཕྱོགས་ཀྱི་གཞི་ཤེས་ཞེས་པའི་གཉེན་པོ་བདེན་མེད་རྟོགས་པའི་ཤེས་
རབ་ལ་བྱེད་པར་སྔར་བཤད་པའི་རིགས་པས་གྲུབ་པའི་ཕྱིར། །
འོ་ན་སྔར་བཤད་པའི་ཉེ་ལམ་མི་རྟག་སོགས་བཅུ་དྲུག་མངོན་སུམ་དུ་རྟོགས་པའི་
བྱང་སེམས་ཀྱི་གཞི་ཤེས་དེ་ཉམས་སུ་ལེན་ཚུལ་ཇི་ལྟར་ཡིན་ཞེ་ན། དེའི་ཉེ་རྒྱུ་མི་རྟག་
སོགས་བཅུ་དྲུག་དོན་སྤྱིའི་ཚུལ་གྱིས་རྟོགས་པའི་བྱང་སེམས་ཀྱི་གཞི་ཤེས་སྦྱོར་བ་དང་།
དེ་ཟིན་བྱེད་སྟོང་ཉིད་རྟོགས་པའི་བྱང་སེམས་ཀྱི་སྦྱོར་བ་དེ་འཆད་པ་ལ། མདོའི་དབང་
དུ་བྱས་ན། རབ་འབྱོར་གྱིས་གསོལ་བ། བཅོམ་ལྡན་འདས་བྱང་ཆུབ་སེམས་དཔའ་
སེམས་དཔའ་ཆེན་པོ་ཤེས་རབ་ཀྱི་ཕ་རོལ་ཏུ་ཕྱིན་པ་ལ་ཇི་ལྟར་སྤྱད་པར་བགྱི་ཞེས་ཞུས་
པའི་ལན་དུ་བཅོམ་ལྡན་འདས་ཀྱིས་བཀའ་སྩལ་པ། རབ་འབྱོར་འདི་ལ་བྱང་ཆུབ་སེམས་
དཔའ་སེམས་དཔའ་ཆེན་པོ་ཤེས་རབ་ཀྱི་ཕ་རོལ་ཏུ་ཕྱིན་པ་ལ་སྤྱོད་པའི་ཚེ་གལ་ཏེ་གཟུགས་
ལ་མི་སྤྱོད་ན་ཤེས་རབ་ཀྱི་ཕ་རོལ་ཏུ་ཕྱིན་པ་ལ་སྤྱོད་དོ། །ཞེས་སོགས་གསུངས། དེའི་
དགོངས་པ་འགྲེལ་བ་ལ་བསྟན་བཅོས་སུ། གཟུགས་སོགས་དེ་མི་རྟག་སོགས་དང་། ཞེས་
སོགས་བློཀ་ཕྱེད་དང་གསུམ་གསུངས། དེ་ཡང་སྐབས་འདིར་བསྟན་པའི་བྱང་སེམས་ཀྱི་
སྦྱོར་བ་ལ་དུ་མ་ཡོད་དེ། ཡུལ་གྱི་སྒོ་ནས་དབྱེ་བ་བཞི། ངོ་བོའི་སྒོ་ནས་དབྱེ་བ་གསུམ།
བྱེད་ལས་ཀྱི་སྒོ་ནས་དབྱེ་བ་གཉིས། ཤེས་བྱེད་ཀྱི་དཔེའི་སྒོ་ནས་དབྱེ་བ་གཅིག་ཏུ་ཡོད་པའི་



ཕར་ཕྱིན་སྤྱི་དོན།
128
ཕྱིར། དང་པོ་ཡོད་དེ། ཀུན་རྫོབ་ལ་དམིགས་པའི་བྱང་སེམས་ཀྱི་སྦྱོར་བ་གསུམ། དོན་
དམ་ལ་དམིགས་པའི་བྱང་སེམས་ཀྱི་སྦྱོར་བ་གཅིག་ཡོད་པའི་ཕྱིར་དང་པོ་ཡོད་དེ། ཁྱད་
གཞི་ལ་བདེན་ཞེན་བཀག་པའི་བྱང་སེམས་ཀྱི་སྦྱོར་བ། ཁྱད་ཆོས་ལ་བདེན་ཞེན་བཀག་
པའི་བྱང་སེམས་ཀྱི་སྦྱོར་བ། ཡོན་ཏན་གྱི་རྟེན་དུ་རྫོགས་མ་རྫོགས་ལ་བདེན་ཞེན་བཀག་
པའི་བྱང་སེམས་ཀྱི་སྦྱོར་བ་རྣམས་སུ་ཡོད་པའི་ཕྱིར། དེ་གསུམ་དང་དོན་དམ་ལ་ལྟོས་
པའི་བྱང་སེམས་ཀྱི་སྦྱོར་བ་གཞུང་གིས་བསྟན་ཚུལ་ཡོད་དེ། གཟུགས་སོགས་ཅེས་པས་
དང་པོ་དང་། དེ་མི་རྟག་སོགས་ཅེས་པས་གཉིས་པ་དང་། དེ་མ་རྫོགས་དང་རབ་རྫོགས་
དང་། །ཞེས་པས་གསུམ་པ་དང་། དེ་ལ་ཆགས་པ་མེད་ཉིད་ཞེས་སོགས་ཀྱིས་བཞི་པ་
བསྟན་པའི་ཕྱིར། གཉིས་པ་ངོ་བོའི་སྒོ་ནས་དབྱེ་བ་གསུམ་ཡོད་དེ། ལས་སུ་བྱ་བ་ལ་
བདེན་ཞེན་བཀག་པའི་བྱང་སེམས་ཀྱི་སྦྱོར་བ། བྱེད་པ་པོ་ལ་བདེན་ཞེན་བཀག་པའི་
བྱང་སེམས་ཀྱི་སྦྱོར་བ། བྱ་བ་འབྲས་བུ་ལ་བདེན་ཞེན་བཀག་པའི་བྱང་སེམས་ཀྱི་སྦྱོར་
བ་གསུམ་ཡོད་པའི་ཕྱིར། དེ་དག་གཞུང་གིས་བསྟན་ཚུལ་ཡོད་དེ། མི་འགྱུར་ཞེས་
པས་དང་པོ་དང་། བྱེད་པོ་མེད་ཉིད་དང་ཞེས་པས་གཉིས་པ་དང་། བྱ་དཀའ་རྣམ་
གསུམ་སྦྱོར་བ་དང་ཞེས་པས་གསུམ་པ་བསྟན་པའི་ཕྱིར། གསུམ་པ་བྱེད་ལས་ཀྱི་སྒོ་
ནས་དབྱེ་བ་གཉིས་ཡོད་དེ། སྐལ་བ་ཇི་ལྟ་བ་བཞིན་དུ་འབྲས་བུ་ཐོབ་པའི་བྱང་སེམས་
ཀྱི་སྦྱོར་བ་དང་། ཕན་ཡོན་དང་ལྡན་པའི་སྒོ་ནས་གཞན་ལ་རག་མ་ལུས་པའི་བྱང་སེམས་
ཀྱི་སྦྱོར་བ་གཉིས་སུ་ཡོད་པའི་ཕྱིར། དེ་དག་གཞུང་གིས་བསྟན་ཚུལ་ཡོད་དེ། སྐལ་
བ་ཇི་བཞིན་ཞེས་སོགས་རྐང་པ་གཉིས་ཀྱིས་དང་པོ་དང་། གཞན་ལ་རག་ལས་མེད་
གང་དང་། །ཅེས་པས་གཉིས་པ་བསྟན་པའི་ཕྱིར། བཞི་པ་ཤེས་བྱེད་ཀྱི་དཔེའི་སྒོ་ནས་



129
སྐབས་གསུམ་པ།
ཕྱེ་བའི་བྱང་སེམས་ཀྱི་སྦྱོར་བ་བསྟན་ཚུལ་ཡོད་དེ། སྣང་བ་རྣམ་བདུན་ཤེས་བྱེད་དོ།།
ཞེས་པས་བསྟན་པའི་ཕྱིར། ཤེས་བྱེད་ཀྱི་དཔེ་བདུན་ཡོད དེ། ཟླ་བ་སྒྲོན་མེའི་མདོ་
ལས་གསུངས་པ་ལྟར། སྒྱུ་མ་རྨི་ལམ་སྨིག་རྒྱུ་སྤྲུལ་པ་དྲི་ཟའི་གྲོང་ཁྱེར་ཆུ་ཟླ་གཟུགས་
བརྙན་རྣམས་ཡིན་པའི་ཕྱིར། དེ་ལྟར་ན། གཟུགས་སོགས་དེ་མི་རྟག་སོགས་དང་། །ཞེས་
པའི་གཞུང་གིས་དངོས་སུ་བསྟན་པའི་བྱང་སེམས་ཀྱི་སྦྱོར་བ་ཡིན་ན་ཐེག་ཆེན་གྱི་རྟོགས་
རིགས་སུ་གནས་པས་ཁྱབ་པ་དང་། གཞུང་དེའི་བསྟན་བྱའི་གཙོ་བོར་གྱུར་པའི་བྱང་
སེམས་ཀྱི་སྦྱོར་བ་ཡིན་ན་ཐེག་དམན་གྱི་རྟོགས་རིགས་སུ་གནས་པས་ཁྱབ་པ་ཡིན་ཏེ། སྟོང་
ཉིད་དོན་སྤྱིའི་ཚུལ་གྱིས་རྟོགས་པའི་བྱང་སེམས་ཀྱི་སྦྱོར་བ་དེ་གཞུང་དེའི་དངོས་བསྟན་
གྱི་བྱང་སེམས་ཀྱི་སྦྱོར་བ་དང་། མི་རྟག་སོགས་བཅུ་དྲུག་དོན་སྤྱིའི་ཚུལ་གྱིས་རྟོགས་
པའི་བྱང་སེམས་ཀྱི་སྦྱོར་བ་དེ། གཞུང་དེའི་བསྟན་བྱའི་གཙོ་བོར་གྱུར་པའི་བྱང་སེམས་
ཀྱི་སྦྱོར་བ་ཡིན་པའི་ཕྱིར། གཞུང་དེའི་བསྟན་བྱའི་གཙོ་བོར་གྱུར་པའི་བྱང་སེམས་ཀྱི་
སྦྱོར་བ་ཡིན་ན། གཞུང་དེའི་ཤུགས་བསྟན་གྱི་སྦྱོར་བ་ཡིན་དགོས་ཀྱང་། གཞུང་དེའི་
ཤུགས་བསྟན་གྱི་སྦྱོར་བ་ཡིན་ན་གཞུང་དེའི་བསྟན་བྱའི་གཙོ་བོ་ཡིན་མི་དགོས་ཏེ། བདེན་
འཛིན་གྱིས་བཅིངས་པའི་ཉན་ཐོས་ཀྱི་སྦྱོར་འམ་དེ་དེའི་ཤུགས་བསྟན་གྱི་སྦྱོར་བ་ཡིན་
པའི་ཕྱིར། གཞི་ཤེས་ཀྱི་སྐབས་འདིར་བསྟན་པའི་བྱང་སེམས་ཀྱི་སྦྱོར་བའི་ངོ་བོ་ཡོད་
དེ༈ གཞི་ཀུན་རྫོབ་པའི་གདོད་ལུགས་ཀྱི་ངོ་བོ་དང་ཁྱད་པར་ལ་ཕྱིན་ཅི་ལོག་ཏུ་ཞེན་
པ་དང་། དོན་དམ་པའི་གདོད་ལུགས་ལ་ཕྱིན་ཅི་ལོག་ཏུ་ཞེན་པ་གང་རུང་གི་གཉེན་
པོར་བསྒོམས་པའི་སེམས་དཔའི་རྣལ་འབྱོར་ཞིག་ལ་འཇོག་པའི་ཕྱིར། །
གཇུགས་སོགས་དེ་མི་རྟག་སོགས་དང་། །ཞེས་པའི་གཞུང་གིས་དངོས་སུ་བསྟན་



130
ཕར་ཕྱིན་སྤྱི་དོན། །
པའི་སྟོང་ཉིད་ཀྱི་རྣམ་པ་ཅན་གྱི་བྱང་སེམས་ཀྱི་སྦྱོར་བ་དེ་ལ་ཇི་ཙམ་ཡོད་པ་ཡིན་ཞེ་
ན༑ རྣམ་པ་བཞིར་ཡོད་པ་ཡིན་ཏེ། མདོ་ལས། བྱང་ཆེན་ཤེར་ཕྱིན་ལ་སྤྱོད་པའི་ཚེ་
གཟུགས་རློམ་སེམས་སུ་མི་བྱེད། གཟུགས་ཀྱིས་རློམ་སེམས་སུ་མི་བྱེད། གཟུགས་
དག་གིས་རློམ་སེམས་སུ་མི་བྱེད། གཟུགས་ལ་རློམ་སེམས་སུ་མི་བྱེད། ཞེས་གསུངས་
ཤིང་། དེའི་དགོངས་པ་འགྲེལ་བ་ལ་བསྟན་བཅོས་སུ་ཡང་། གཟུགས་ལ་སོགས་ལ་
རློམ་མེད་པ། །རྣམ་བཞི་དེ་ཡི་མཉམ་པ་ཉིད། །ཞེས་གསུངས།
འོ་ན་བྱང་སེམས་ཀྱི་གཞི་ཤེས་སྦྱོར་བ་བསྒོམས་པ་ལ་བརྟེན་ནས་འབྲས་བུ་ཇི་ལྟ་
བུ་ཞིག་ཐོབ་པ་ཡིན་སྙམ་ན། གཞི་ཤེས་ཀྱིས་བསྡུས་པའི་མཐོང་ལམ་ཐོབ་པར་འགྱུར་བས།
དེ་འཆད་པ་ལ་མདོའི་དབང་དུ་བྱས་ན། སྦྱོར་བའི་མཉམ་ཉིད་རྫོགས་པ་དང་། དེ་ནས་
སངས་རྒྱས་ཀྱི་མཐུས་འདོད་གཟུགས་ཀྱི་ལྷ་ཐམས་ཅད་འཁོར་དུ་འདུས་ཏེ། དེ་དག་གིས་
ཕྱོགས་བཅུ་ཐམས་ཅད་དུ་སངས་རྒྱས་སྟོང་གི་ཡུམ་འདི་ཡི་གེ་དང་། མིང་འདི་ཉིད་དང་།
རབ་འབྱོར་དང་བརྒྱ་བྱིན་གྱིས་ཞེས་ཞུས་པའི་ལན་དུ། དེ་ནས་རབ་འབྱོར་ལ་བྱམས་པ་
ལ་སོགས་པ་བསྐལ་བཟང་འདི་ལ་འཚང་རྒྱ་བ་དེ་དག་ཐམས་ཅད་ཀྱིས་ཡུམ་འདི་སྟོན་པར་
གསུངས་པའི་ཚེ། དེ་ནས་ཚེ་དང་ལྡན་པ་རབ་འབྱོར་གྱིས་བཅོམ་ལྡན་འདས་ལ་འདི་སྐད་
ཅེས་གསོལ་ཏོ། །བཅོམ་ལྡན་འདས་རྣམ་པ་གང་དག་དང་། རྟགས་གང་དག་དང་། མཚན་
མ་གང་དག་གིས་བྱང་ཆུབ་སེམས་དཔའ་སེམས་དཔའ་ཆེན་པོ་བྱམས་པ་བླ་ན་མེད་པ་ཡང་དག་
པར་རྫོགས་པའི་བྱང་ཆུབ་ཏུ་མངོན་པར་རྫོགས་པར་སངས་རྒྱས་ནས་ཤེས་རབ་ཀྱི་ཕ་རོལ་ཏུ་
ཕྱིན་པ་འདི་ཉིད་འཆད་པར་འགྱུར། ཞེས་དྲིས་པའི་ལན་དུ། བཅོམ་ལྡན་འདས་ཀྱིས་བཀའ་
སྩལ་པ། འདིར་བྱང་ཆུབ་སེམས་དཔའ་ཆེན་པོ་བྱམས་པ་བླ་ན་མེད་པ་ཡང་དག་པར་



131
སྐབས་གསུམ་པ།
རྫོགས་པའི་བྱང་ཆུབ་ཏུ་མངོན་པར་རྫོགས་པར་སངས་རྒྱས་ནས་གཟུགས་རྟག་ཅེས་བྱ་
བའམ་མི་རྟག་ཅེས་བྱ་བར་ཆོས་སྟོན་པར་མི་འགྱུར་རོ། །ཞེས་སོགས་གསུངས། དེའི་
དགོངས་པ་འགྲེལ་བ་ལ་བསྟན་བཅོས་སུ། སྡུག་བསྔལ་ལ་སོགས་བདེན་པ་ལ། །ཞེས་
སོགས་བློཀ་ལྔ་གསུངས། མདོ་བསྟན་བཅོས་དེ་དག་གིས་མི་རྟག་སོགས་བཅུ་དྲུག་མངོན་
སུམ་དུ་རྟོགས་པའི་བྱང་སེམས་ཀྱི་གཞི་ཤེས་གཏན་ལ་དབབ་བྱའི་གཙོ་བོར་བྱེད་ཀྱང་
དངོས་བསྟན་ལ་སྟོང་ཉིད་ཀྱི་རྣམ་པ་ཅན་གྱི་ཤེས་བཟོད་སྐད་ཅིག་མ་བཅུ་དྲུག་སྟོན་པའི་
རྒྱུ་མཚན་ཡོད་དེ། གཞི་ཤེས་ཀྱིས་བསྡུས་པའི་ཐེག་ཆེན་གྱི་མཐོང་ལམ་དེ་ཡང་སྟོང་
ཉིད་རྟོགས་པའི་ཤེས་རབ་ཀྱི་གྲོགས་ཀྱིས་ཟིན་པར་བསྟན་པའི་ཆེད་ཡིན་པའི་ཕྱིར། དེས་
ན་སྡུག་བསྔལ་ལ་སོགས་བདེན་པ་ལ། །ཞེས་པའི་གཞུང་འདིའི་བསྟན་བྱའི་གཙོ་བོར་
གྱུར་པའི་ཐེག་ཆེན་གྱི་མཐོང་ལམ་ཡིན་ན། ཐེག་དམན་གྱི་རྟོགས་རིགས་སུ་གནས་པས་
ཁྱབ་པ་དང་། གཞུང་འདིའི་དངོས་བསྟན་གྱི་ཐེག་ཆེན་གྱི་མཐོང་ལམ་ཡིན་ན། ཐེག་
ཆེན་གྱི་རྟོགས་རིགས་སུ་གནས་པས་ཁྱབ་པ་ཡིན་ཏེ། མི་རྟག་སོགས་བཅུ་དྲུག་མངོན་
སུམ་དུ་རྟོགས་པའི་ཐེག་ཆེན་གྱི་མཐོང་ལམ་དེ་གཞུང་འདིའི་བསྟན་བྱའི་གཙོ་བོར་གྱུར་
པའི་ཐེག་ཆེན་གྱི་མཐོང་ལམ་ཡིན། ཐེག་ཆེན་གྱི་མཐོང་ལམ་ཤེས་བཟོད་སྐད་ཅིག་
མ་བཅུ་དྲུག་པོ་དེ་གཞུང་དེའི་དངོས་བསྟན་གྱི་ཐེག་ཆེན་གྱི་མཐོང་ལམ་ཡིན་པའི་ཕྱིར།
གཞུང་འདིའི་བསྟན་བྱའི་གཙོ་བོར་གྱུར་པའི་མཐོང་ལམ་ཡིན་ན་གཞུང་འདིའི་ཤུགས་
བསྟན་གྱི་མཐོང་ལམ་ཡིན་དགོས་ཀྱང་། གཞུང་འདིའི་ཤུགས་བསྟན་གྱི་མཐོང་ལམ་
ཡིན་ན་གཞུང་འདིའི་བསྟན་བྱའི་གཙོ་བོར་གྱུར་པའི་མཐོང་ལམ་ཡིན་མི་དགོས་ཏེ། མི་
རྟག་སོགས་བཅུ་དྲུག་མངོན་སུམ་དུ་རྟོགས་པའི་ཉན་ཐོས་ཀྱི་མཐོང་ལམ་གཞུང་འདིའི་



132
ཕར་ཕྱིན་སྤྱི་དོན།
ཤུགས་བསྟན་གྱི་མཐོང་ལམ་ཡིན་པའི་ཕྱིར། འོ་ན་མི་རྟག་སོགས་བཅུ་དྲུག་མངོན་སུམ་
དུ་རྟོགས་པའི་བྱང་སེམས་ཀྱི་མཐོང་ལམ་གཞུང་གི་བསྟན་ཚུལ་དེ་ལྟར་ཡིན་མོད། སྐབས་
གསུམ་པ་འདིར་དེ་བསྟན་པའི་མཇུག་ཐོགས་དེ་མ་ཐག་ཏུ་དེའི་རིགས་རྒྱུན་དུ་གྱུར་པའི་
མི་རྟག་སོགས་བཅུ་དྲུག་མངོན་སུམ་དུ་རྟོགས་པའི་བྱང་སེམས་ཀྱི་སྒོམ་ལམ་ཅིའི་ཕྱིར་
མི་སྟོན་ཏེ་སྟོན་རིགས་པར་ཐལ། སྐབས་གཉིས་པར་ལམ་ཤེས་ཀྱིས་བསྡུས་པའི་མཐོང་
ལམ་བཤད་པའི་རྗེས་སུ་དེའི་རིགས་རྒྱུན་དུ་གྱུར་པའི་ཐེག་ཆེན་གྱི་སྒོམ་ལམ་བསྟན་པའི་
ཕྱིར་ཞེ་ན། དེ་ཡང་ཉི་སྣང་ལས། ཡང་ཅིའི་དོན་གྱིས་ལམ་ཤེས་པ་ཉིད་བཞིན་དུ་ཐམས་
ཅད་ཤེས་པ་ཉིད་ལ་སྒོམ་པའི་ལམ་ལོགས་ཤིག་པ་མེད་ཅེ་ན། ཞེས་དང་། འགྲེལ་
ཆེན་ལས། ཅིའི་ཕྱིར་ལམ་ཤེས་པ་ཉིད་ལ་ཇི་སྐད་བསྟན་པ་དེ་བཞིན་དུ་ཐམས་ཅད་
ཤེས་པ་ཉིད་ལ་སྒོམ་པའི་ལམ་ཡང་ལོགས་ཤིག་པ་མེད་ཅེ་ན། ཞེས་གསུངས། ལན་
ལ་གསུམ། ཉི་སྣང་ལས་འབྱུང་ཚུལ་བཤད་པ། འགྲེལ་ཆེན་ལས་འབྱུང་བ་བཤད་
པ༑ འགྲེལ་པ་འདི་ནས་འབྱུང་བ་བཤད་པའོ། །དང་པོ་ལ་གཉིས་ཡོད་དེ། གཞན་
དོན་གཅོ་བོར་སྒྲུབ་པའི་རྒྱུ་མཚན་གྱིས་དངོས་སུ་བསྟན་མི་དགོས་པར་སྒྲུབ་པ་དང་།
སྤངས་རྟོགས་ཀྱི་བྱེད་པ་འདུས་པའི་རྒྱུ་མཚན་གྱིས་དངོས་སུ་བསྟན་མི་དགོས་པར་སྒྲུབ་
པ་གཉིས་ཡོད་པའི་ཕྱིར། དང་པོ་ནི། གཞི་ཤེས་ཀྱི་སྐབས་སུ་མི་རྟག་སོགས་བཅུ་དྲུག་
གོམས་པ་ལྷུར་ལེན་གྱི་ཚུལ་གྱིས་སྒོམ་པར་བྱེད་པའི་བྱང་སེམས་ཀྱི་སྒོམ་ལམ་མི་སྟོན་
པའི་རྒྱུ་མཚན་ཡོད་དེ། བྱང་སེམས་འཕགས་པས་མི་རྟག་སོགས་བཅུ་དྲུག་མངོན་སུམ་
དུ་རྟོགས་པའི་ཡེ་ཤེས་བསྒོམ་བྱའི་གཙོ་བོར་བྱས་ནས་མི་སྒོམ་པའི་ཕྱིར་ཏེ། བྱང་སེམས་
འཕགས་པས་མི་རྟག་སོགས་བཅུ་དྲུག་རྟོག་པ་དང་བྲལ་ཞིང་མ་འཁྲུལ་བའི་ཤེས་པས་



133
སྐབས་གསུམ་པ།
མངོན་སུམ་དུ་ཤེས་པར་བྱས་ནས་འདའ་བར་བྱེད་པ་ཡིན་པའི་ཕྱིར་དང་། བྱང་སེམས་
འཕགས་པས་ཉོན་སྒྲིབ་སྤང་བྱའི་གཙོ་བོར་བྱས་ནས་མི་སྤོང་བའི་ཕྱིར། ཕྱི་མ་གྲུབ་
སྟེ༔ བྱང་སེམས་འཕགས་པས་སེམས་ཅན་རྣམས་བདེ་བ་དང་ལྡན་པ་དང་སྡུག་བསྔལ་
ལས་བསྒྲལ་བའི་ཕྱིར་དུ་ཡང་དག་པར་རྫོགས་པའི་སངས་རྒྱས་གཙོ་བོར་སྒྲུབ་པའི་ཕྱིར།
གཉིས་པ་ནི། གཞི་ཤེས་ཀྱི་སྐབས་སུ་མི་རྟག་སོགས་བཅུ་དྲུག་གོམས་པ་ལྷུར་ལེན་གྱི་
ཚུལ་གྱིས་སྒོམ་པར་བྱེད་པའི་བྱང་སེམས་ཀྱི་སྒོམ་ལམ་མི་སྟོན་པའི་རྒྱུ་མཚན་ཡོད་དེ།
བྱང་ཆུབ་སེམས་དཔས་མི་རྟག་སོགས་བཅུ་དྲུག་བསྒོམ་བྱའི་གཙོ་བོར་བྱས་ནས་མི་སྒོམ་
པའི་ཕྱིར་ཏེ། དེས་ཉོན་སྒྲིབ་སྤང་བྱའི་གཙོ་བོར་བྱས་ནས་མི་སྤོང་བའི་ཕྱིར་ཏེ། བྱང་
སེམས་སྦྱོར་ལམ་པས་ཉོན་སྒྲིབ་དང་གཟུགས་ཕྱི་རོལ་དོན་དུ་འཛིན་པའི་རྟོག་པ་སྤོང་
བ་ལ་གཙོ་བོར་འབད་ན་ཐེག་ཆེན་གྱི་མཐོང་ལམ་སྡུག་བསྔལ་ཆོས་བཟོད་ལ་གནས་པའི་
སེམས་དཔས་དེ་དག་སྤང་དགོས་ནའང་། དེས་དེ་དག་མ་སྤངས་པའི་ཕྱིར། དེ་ལྟར་
འབད་ན་སེམས་དཔའ་དེས་དེ་དག་སྤང་དགོས་པ་ཡིན་ཏེ། བྱང་ཆུབ་སེམས་དཔའ་ལ་
རིགས་པའི་རྣམ་གྲངས་མཐའ་ཡས་པའི་སྒོ་ནས་སྟོང་ཉིད་རྟོགས་པ་ཡོད་ན་དེའི་སྟེང་
དུ་ཐེག་ཆེན་གྱི་རིགས་དང་ལྡན་པ་དང་། དད་སོགས་ཀྱི་དབང་པོ་ཤིན་ཏུ་རྣོ་བ་དང་།
བསོད་ནམས་ཀྱི་ཚོགས་རྒྱ་ཆེན་པོའི་སྒོ་ནས་ཉན་རང་ལས་ཁྱད་ཞུགས་པའི་ཕྱིར། དེ་
ལྟར་ཡང་ཉི་སྣང་ལས། ཉན་ཐོས་དང་རང་སངས་རྒྱས་ཀྱི་ཕུན་སུམ་ཚོགས་པ་ནི་བྱང་
ཆུབ་སེམས་དཔས་ཤེས་པ་དང་མཐོང་བས་བལྟས་ནས་འདའོ། །ཞེས་གསུངས་པས་
ན་འདི་ནི་བགཞན་དོན་གཙོ་བོར་བྱེད་པའི་ཕྱིར་རོ་ཞེས་བྱ་བར་དགོངས་པ་ཡིན་ནོ། །གཞན་
ཡང་རྒྱུན་དུ་ཞུགས་པ་ནས་རང་སངས་རྒྱས་ཀྱི་བར་གྱི་ཤེས་པ་དང་། ཞེས་པ་ནས། རྣམ་



134
ཕར་ཕྱིན་སྤྱི་དོན། །
གྲངས་གཞན་ཡིན་ནོ་ཞེས་པའི་བར་སྔར་དྲངས་པ་བཞིན་གསུངས། གཉིས་པ་འགྲེལ་
ཆེན་ལས་འབྱུང་བ་བཤད་པ་ནི། གཞི་ཤེས་ཀྱི་སྐབས་སུ་མི་རྟག་སོགས་བཅུ་དྲུག་བསྒོམ་
པའི་སྒོམ་ལམ་དངོས་སུ་མི་སྟོན་པའི་རྒྱུ་མཚན་ཡོད་དེ། དེ་ལྟ་བུའི་སྒོམ་ལམ་བྱང་སེམས་
ལ་ཡང་སྐབས་འདིར་བསྟན་མི་དགོས། ཉན་ཐོས་ལ་ཡང་སྐབས་འདིར་བསྟན་མི་དགོས་
པའི་ཕྱིར། དང་པོ་གྲུབ་སྟེ། བྱང་སེམས་འཕགས་པས་མི་རྟག་སོགས་བཅུ་དྲུག་རྟོག་
པ་དང་བྲལ་ཞིང་མ་འཁྲུལ་བའི་ཤེས་པས་མངོན་སུམ་དུ་ཤེས་ནས་འདའ་བར་བྱེད་པ་
ཡིན་གྱི་གོམས་པ་ལྷུར་ལེན་གྱི་ཚུལ་གྱིས་སྒོམ་པ་མ་ཡིན་པའི་ཕྱིར། རྩ་རྟགས་གཉིས་
པ་གྲུབ་སྟེ། གཟུགས་རྟག་མ་ཡིན་མི་རྟག་མིན། །ཞེས་སོགས་ཀྱིས་མི་རྟག་སོགས་བཅུ་
དྲུག་རྟོགས་པའི་ཉན་རང་གི་མཐོང་ལམ་ཤུགས་ལ་བསྟན་པས། མི་རྟག་སོགས་བཅུ་
དྲུག་གོམས་པ་ལྷུར་ལེན་གྱི་ཚུལ་གྱིས་སྒོམ་པར་བྱེད་པའི་ཉན་ཐོས་ཀྱི་སྒོམ་ལམ་གོ་སླ་
བ་ལ་དགོངས་ནས་འདིར་མ་བསྟན་པའི་ཕྱིར། སྟོང་ཉིད་མངོན་སུམ་དུ་རྟོགས་པའི་
བྱང་སེམས་ཀྱི་མཐོང་ལམ་གྱི་རྒྱུར་གྱུར་པའི་བྱང་སེམས་ཀྱི་སྦྱོར་ལམ་གཞི་ཤེས་ཀྱི་
སྐབས་སུ་བསྟན་བྱའི་གཙོ་བོར་བྱས་ནས་མི་སྟོན་པའི་རྒྱུ་མཚན་ཡོད་དེ། དེ་སྐབས་
དང་པོར་བསྟན་ཟིན་པའི་ཕྱིར། གཞི་ཤེས་ཀྱི་སྐབས་སུ་མི་རྟག་སོགས་བཅུ་དྲུག་རྟོགས་
པའི་ཉན་རང་གི་སྦྱོར་ལམ་དངོས་སུ་མི་སྟོན་པའི་རྒྱུ་མཚན་ཡོད་དེ། དེ་ཡང་གོ་སླ་བ་
ལ་དགོངས་ནས་དངོས་སུ་མ་བསྟན་པའི་ཕྱིར། དེ་ལྟར་ཡང་འགྲེལ་ཆེན་ལས། ཉན་
ཐོས་དང་རང་སངས་རྒྱས་ཀྱི་ཕུན་སུམ་ཚོགས་པ་ནི་བྱང་ཆུབ་སེམས་དཔས་ཤེས་པ་དང་
མཐོང་བས་བལྟས་ནས་འདའ་བར་བྱའོ། །ཞེས་གསུངས་པས་མངོན་དུ་བྱ་བ་མིན་པས་
བྱང་ཆུབ་སེམས་དཔའ་རྣམས་ལ་མ་བསྟན་ཏོ། །ཉན་ཐོས་ལ་སོགས་པ་ལ་ཡང་ཇི་ལྟར་



135
སྐབས་གསུམ་པ།
ཡོངས་སུ་མཐོང་བའི་ལམ་ཉིད་ཡང་དང་ཡང་དུ་མངོན་དུ་བྱེད་པ་སྒོམ་པའི་ལམ་ཡིན་
པས་གོ་སླ་བའི་ཕྱིར་མ་གསུངས་སོ། །བྱང་ཆུབ་སེམས་དཔའ་རྣམས་ཀྱི་ངེས་པར་འབྱེད་
པའི་ཆ་དང་མཐུན་པ་ནི་སྔར་བཤད་པ་ཉིད་ཡིན་པར་ཤེས་པར་བྱའོ། །ཉན་ཐོས་ལ་
སོགས་པའི་ནི་མི་རྟག་པ་ལ་སོགས་པའི་རྣམ་པ་རྣམས་ཀྱིས་འཕགས་པའི་བདེན་པ་བཞི་
ལ་དམིགས་པར་བྱེད་པ་ནི་ཟག་པ་དང་བཅས་པའི་སྒོམ་པའི་རང་བཞིན་གྱི་དྲོ་བ་ལ་སོགས་
པ་ཡིན་པར་གསལ་བའི་ཕྱིར་མ་གསུངས་སོ་ཞེས་གཟུང་ངོ༌། །ཞེས་གསུངས། གསུམ་
པ་འགྲེལ་པ་འདི་ནས་འབྱུང་བ་བཤད་པ་ནི། གཞི་ཤེས་ཀྱི་སྐབས་སུ་མི་རྟག་སོགས་
བཅུ་དྲུག་གོམས་པ་ལྷུར་ལེན་གྱི་ཚུལ་གྱིས་སྒོམ་པར་བྱེད་པའི་བྱང་སེམས་ཀྱིས་སྒོམ་
པར་བྱེད་པའི་བྱང་སེམས་ཀྱི་སྒོམ་ལམ་མི་སྟོན་པའི་རྒྱུ་མཚན་ཡོད་དེ། བྱང་སེམས་
འཕགས་པས་མི་རྟག་སོགས་བཅུ་དྲུག་པསྒོམ་བྱའི་གཙོ་བོར་བྱས་ནས་མི་སྒོམ་པའི་ཕྱིར་
ཏེ༑ མི་རྟག་སོགས་བཅུ་དྲུག་མངོན་སུམ་དུ་རྟོགས་པའི་ཡེ་ཤེས་དེ་བྱང་སེམས་འཕགས་
པས་ཤེས་མཐོང་གིས་བལྟས་ནས་འདའ་བར་བྱ་བའི་མངོན་རྟོགས་ཡིན་གྱི་བྱང་ཆུབ་
སེམས་དཔས་མངོན་དུ་བྱ་བའི་མངོན་རྟོགས་མ་ཡིན་པའི་ཕྱིར། དེ་ལྟར་ཡང་འགྲེལ་
པ་འདིར། ཉན་ཐོས་ཀྱི་ལམ་ནི་བྱང་ཆུབ་སེམས་དཔས་ཡོངས་སུ་ཤེས་པར་བྱ་བ་ཡིན་
གྱི་མངོན་དུ་བྱ་བ་ནི་མ་ཡིན་པས་སྒོམ་པའི་ལམ་ནི་མ་བསྟན་ཏོ། །ཞེས་གསུངས། མཁས་
པ་ཁ་ཅིག མི་རྟག་སོགས་བཅུ་དྲུག་གོམས་པ་ལྷུར་ལེན་གྱི་ཚུལ་གྱིས་བསྒོམས་པའི་བྱང་
སེམས་ཀྱི་སྒོམ་ལམ་མེད་པ་ལ་བསམས་ནས་སྐབས་འདིར་མི་སྟོན་རྒྱུའི་སྒོམ་ལམ་མེད་
པར་བཞེད། ཁ་ཅིག་གཞུང་གིས་བསྟན་ཚུལ་ལ་བསམས་ནས་མི་རྟག་སོགས་བཅུ་དྲུག་
གོམས་པ་ལྷུར་ལེན་གྱི་ཚུལ་གྱིས་བསྒོམས་པའི་བྱང་སེམས་ཀྱི་མཐོང་ལམ་ཡོད་པར་



136
ཕར་ཕྱིན་སྤྱི་དོན། །
སྨྲ་བ་གཉིས་ཀ་མི་ལེགས་ཏེ། མི་རྟག་སོགས་བཅུ་དྲུག་མངོན་སུམ་དུ་རྟོགས་པའི་བྱང་
སེམས་ཀྱི་སྒོམ་ལམ་སྐབས་འདིར་མི་སྟོན་རྒྱུའི་སྒོམ་ལམ་ཡིན་པའི་ཕྱིར་དང་། མི་རྟག་
སོགས་བཅུ་དྲུག་བསྒོམ་བྱའི་གཙོ་བོར་བྱས་ནས་བསྒོམས་པའི་བྱང་སེམས་མཐོང་ལམ་
པ་མེད་པའི་ཕྱིར་རོ། ། །
སྨྲས་པ།
ལམ་ཤེས་རྣམ་པར་དག་པའི་ཐབས། །གཞི་ཤེས་མཚོན་བྱེད་གསུམ་ཕྲག་གསུམ། །
ལེགས་པར་བཤད་པའི་རོལ་མོ་འདི། །རྒྱལ་ཚབ་མཁས་པའི་དབང་པོར་འབུལ། །
ཤེས་རབ་ཀྱི་ཕ་རོལ་ཏུ་ཕྱིན་པའི་མན་ངག་གི་བསྟན་བཅོས་མངོན་པར་རྟོགས་པའི་རྒྱན་འགྲེལ་
པ་དང་བཅས་པའི་རྣམ་བཤད་སྙིང་པོ་རྒྱན་གྱི་དོན་ལེགས་པར་བཤད་པ་ཡུམ་དོན་གསལ་བའི་སྒྲོན་
མེ་ཞེས་བྱ་བ་ལས་སྐབས་གསུམ་པའི་རྣམ་པར་བཤད་པའོ།། །།



137
སྐབས་གཞི་པ།
མངོན་པར་རྟོགས་པའི་རྒྱན་འགྲེལ་པ་དང་བཅས་པ་ཡུམ་དོན་
གསལ་བའི་སྒྲོན་མེ་ཞེས་བྱ་བ་ལས་རྣམ་པ་ཀུན་མངོན་པར་
རྫོགས་པར་རྟོགས་པའི་རྣམ་པར་བཤད་པ་བཞུགས་སོ།།
༈ དེ་ལྟར་གཏན་ལ་དབབ་བྱ་མཁྱེན་གསུམ་བཤད་ནས། ཉམས་ལེན་སྦྱོར་བ་བཞི་
བཤད་པ་ལ་གཉིས་ཏེ། དབང་དུ་བྱ་བ་རྒྱུ་འབྲས་བཤད་པ་དང་། བརྟན་པ་རྒྱུ་འབྲས་
བཤད་པའོ། །དང་པོ་ལའང་གཉིས་ཏེ། རྒྱུ་རྣམ་ཀུན་གྱི་སྦྱོར་བ་དང་། འབྲས་བུ་རྩེ་
མོའི་སྦྱོར་བའོ། །དང་པོ་ནི། འོ་ན་མཁྱེན་གསུམ་གྱི་རྗེས་སུ་རྣམ་རྫོགས་སྦྱོར་བ་འཆད་
པའི་རྒྱུ་མཚན་ཅི་ཡིན་ཞེ་ན། དེའི་རྒྱུ་མཚན་ཡོད་དེ། རྣམ་རྫོགས་སྦྱོར་བས་མཁྱེན་
གསུམ་གྱི་རྣམ་པ་བསྡུས་ནས་སྒོམ་པའི་རྒྱུ་མཚན་གྱིས་དེ་ལྟར་བརྗོད་པའི་ཕྱིར། དེ་
ལྟར་བསྒོམ་པའི་དགོས་པའང་ཡོད་དེ། མཁྱེན་གསུམ་གྱི་རྣམ་པ་ལ་དབང་ཐོབ་པར་
བྱ་བའི་ཆེད་ཡིན་པའི་ཕྱིར་ཏེ། ཉི་སྣང་ལས། ཐམས་ཅད་ཤེས་པ་ཉིད་བཤད་ཟིན་
ཏོ༑ ༑ད་ནི་རྣམ་པ་ཀུན་མངོན་པར་རྫོགས་པར་རྟོགས་པ་བརྗོད་པར་བྱ་བ་ཡིན་པས།
ཞེས་དང་། འགྲེལ་ཆེན་ལས། ཡོངས་སུ་ཤེས་པར་གྱུར་པའི་ཐམས་ཅད་མཁྱེན་པ་
ཉིད་གསུམ་པོ་དབང་དུ་བྱས་ཏེ་དེ་ཡང་རྣམ་པ་དང་ལམ་དང་གཞི་ཤེས་པ་ཐམས་ཅད་
བསྡུ་བའི་སྒོ་ནས་ཐམས་ཅད་མཁྱེན་པ་ཉིད་གསུམ་སྒོམ་པར་བྱེད་པ་ཡིན་པས་རྣམ་པ་
ཀུན་མངོན་པར་རྫོགས་པར་རྟོགས་པ་བརྗོད་པར་བྱའོ། །ཞེས་དང་། འགྲེལ་པ་འདིར་
ཡང༌། ཐམས་ཅད་མཁྱེན་པ་ཉིད་གསུམ་ཡོངས་སུ་ཤེས་པ་ནི་དབང་དུ་བྱ་བའི་ཕྱིར།
ཞེས་སོགས་གསུངས། འོ་ན་སྐབས་འདིར་མཁྱེན་པ་གསུམ་གྱི་རྣམ་པ་བསྟན་པ་དང་།



138
ཕར་ཕྱིན་སྤྱི་དོན།
སྐབས་དང་པོ་གསུམ་དུ་མཁྱེན་གསུམ་གྱི་རྣམ་པ་བསྟན་པ་ལ་ཟློས་པའི་སྐྱོན་ཡོད་དོ་ཞེ་
ན༑ སྐྱོན་མེད་དེ། སྐབས་དང་པོ་གསུམ་དུ་མཁྱེན་པ་གསུམ་གྱི་རྣམ་པ་བསྟན་པ་དང་།
འདིར་དེ་བསྟན་པ་གཉིས་བརྗོད་ཚུལ་དང་དགོས་པ་མི་འདྲ་བའི་ཕྱིར། བརྗོད་ཚུལ་མི་
འདྲ་སྟེ། སྐབས་དང་པོ་གསུམ་དུ་མཁྱེན་གསུམ་གྱི་རྣམ་པ་སོ་སོར་བསྟན། སྐབས་་་
འདིར་བསྡུས་ནས་བསྟན་པའི་ཕྱིར་དང་། དང་པོ་གསུམ་དུ་མི་མཐུན་ཕྱོགས་དང་བྲལ་
བའམ་ཞི་བའི་ལྡོག་པ་ནས་བསྟན། འདིར་མི་མཐུན་ཕྱོགས་ཀྱི་གཉེན་པོ་བྱེད་པའི་ལྡོག་
པ་ནས་བསྟན་པའི་ཕྱིར། དགོས་པ་མི་འདྲ་སྟེ། དང་པོ་གསུམ་དུ་མཁྱེན་གསུམ་སོ་
སོའི་མཚན་ཉིད་ཤེས་པའི་ཆེད་དུ་བསྟན། འདིར་སྦྱོར་བས་སྒོམ་ཚུལ་ཤེས་པའི་ཆེད་
དུ་བསྟན་པའི་ཕྱིར་ཏེ། འགྲེལ་ཆེན་ལས། ཡང་ཐམས་ཅད་མཁྱེན་པ་ཉིད་གསུམ་དང་
རྣམ་པ ཀུན་མངོན་པར་རྫོགས་པར་རྟོགས་པའི་ཁྱད་པར་གང་ཞིག་ཡིན་ཞེ་ན། ཁ་ཅིག་
ན་རེ། ཐམས་ཅད་མཁྱེན་པ་ཉིད་གསུམ་ནི་ཇི་སྐད་དུ་བཤད་པས་རྣམ་པའི་ཡུལ་སོ་
སོར་ངེས་པ་ཡིན་ལ། རྣམ་པ་ཀུན་མངོན་པར་རྫོགས་པར་རྟོགས་པ་ནི་རྣམ་པ་མ་ལུས་
པའི་ཡུལ་ཅན་ཡིན་ནོ་ཞེས་འདོད་དོ། །གཞན་དག་ནི་ཐམས་ཅད་མཁྱེན་པ་ཉིད་གསུམ་
ནི་མཚན་ཉིད་པ་ཉིད་དུ་རྣམ་པར་བཞག་ལ་རྣམ་པ་ཀུན་མངོན་པར་རྫོགས་པར་རྟོགས་
པ་ནི་སྦྱོར་བ་པ་ཡིན་ནོ་ཞེས་ཟེར་རོ། །ལ་ལ་ནི་རྣམ་པ་ཀུན་མངོན་པར་རྫོགས་པར་
རྟོགས་པ་ནི་མི་མཐུན་ཕྱོགས་ཀྱི་དང་གཉེན་པོར་རྣམ་པར་བཞག་པས་རབ་ཏུ་ཕྱེ་བ་ཡིན་
ལ༑ ཐམས་ཅད་མཁྱེན་པ་ཉིད་གསུམ་ནི་རང་བཞིན་གྱིས་ཞི་བའི་རྣམ་པ་ཉིད་ཡིན་པའི་
ཕྱིར་དེ་ལྟ་བུ་མ་ཡིན་ནོ་ཞེས་འཆད་དོ། །ཞེས་གསུངས། འོ་ན་མཁྱེན་གསུམ་བསྡུས་
སྒོམ་ཀྱི་དོན་ཇི་ལྟ་བུ་ཞེ་ན། ལོ་སྨྲ་བ་ཆེན་པོའི་གསུང་ན་རེ། རྣམ་པ་བརྒྱ་བདུན་ཅུ་



139
སྐབས་གཞི་པ།
རྩ་གསུམ་བདེན་སྟོང་སྤྲོས་བྲལ་དུ་ཞི་ལྷག་ཟུང་འབྲེལ་གྱི་སྦྱོར་བས་རྣམ་ཐར་སྒོ་གསུམ་
དུ་བསྡུས་ནས་སྒོམ་པ་མཁྱེན་གསུམ་བསྡུས་སྒོམ་གྱི་དོན་ཡིན་གསུང་། འོ་ན་ཉེར་ལེན་
གྱི་ཕུང་པོ་མི་རྟག་པ་དང་སྡུག་བསྔལ་བ་སོགས་རྣམ་རྫོགས་སྦྱོར་བས་སྒོམ་མམ་མི་སྒོམ།
ཕྱི་མ་ལྟར་ན་འཕགས་སེང་གཉིས་ཀྱིས་ཕུང་པོ་རྟག་འཛིན་སོགས་ཀྱི་གཉེན་པོར་ཕུང་པོ་
མི་རྟག་པ་སོགས་ཀྱི་རྣམ་པ་ཤར་ནས་སྒོམ་པར་གསུངས་པ་དང་འགལ་ཞིང་། བརྒྱ་
དང་དོན་གསུམ་གྱི་རྣམ་པའི་དབྱེ་བ་བྱས་པ་དོན་མེད་དུ་འགྱུར། དང་པོ་ལྟར་ན། ཉེར་
ལེན་གྱི་ཕུང་པོ་མི་རྟག་པ་སོགས་བསྒོམ་པའི་བྱང་སེམས་ཀྱི་སྦྱོར་བའི་དབྱེ་བ་འདིར་མཛད་
རིགས་པས་ཇི་སྐད་སྨྲས་པ་དང་འགལ་ལ། སློབ་དཔོན་གྱིས་གཞི་ཤེས་ཀྱིས་རང་རྒྱལ་
འཕགས་པའི་མངོན་རྟོགས་བསྡུས་པར་བཤད་པ་ལ་དགག་པ་བྱེད་པ་ཡང་མི་རིགས་པར་
འགྱུར་རོ། །གཞན་ཡང་། ཇི་སྐད་སྨྲས་པའི་མཁྱེན་གསུམ་བསྡུས་སྒོམ་གྱི་དོན་མི་
འཐད་དེ། བསྡུས་སྒོམ་གྱི་དོན་དེ་དམན་ལམ་སྔོན་དུ་མ་སོང་བའི་ཐེག་ཆེན་གྱི་ཚོགས་
ལམ་ནས་ས་བཅུ་པའི་བར་དུ་ཡོད་པ་འདོད་དགོས་པ་ལས། དེ་ནི་དམན་ལམ་སྔོན་དུ་
མ་སོང་བའི་ཐེག་ཆེན་གྱི་སྦྱོར་ལམ་དྲོད་ནས་ཐོབ་པ་མ་གཏོགས་ཚོགས་ལམ་དུ་མེད་
པའི་ཕྱིར། རང་གི་ལུགས་ནི། མཁྱེན་གསུམ་གྱི་རྣམ་པ་བརྒྱ་བདུན་ཅུ་རྩ་གསུམ་རྣམ་
རྫོགས་སྦྱོར་བའི་འཛིན་སྟངས་ཀྱི་ཡུལ་དུ་བསྡུས་ནས་ཉམས་སུ་ལེན་པ་དེ་མཁྱེན་གསུམ་
བསྡུས་སྒོམ་གྱི་དོན་ཡིན་ནོ། །མཁྱེན་གསུམ་བསྡུས་སྒོམ་གྱི་དོན་དེ་ལྟར་ཡིན་ན། སྐབས་
འདིར་རྣམ་པ་བརྒྱ་བདུན་ཅུ་རྩ་གསུམ་བཤད་པའི་དགོས་པ་གང་ཡིན་ཞེ་ན། དེ་ཡང་
སྒྲོ་འདོགས་བརྒྱ་བདུན་ཅུ་རྩ་གསུམ་གྱི་གཉེན་པོའི་མཚན་ཉིད་ཤེས་པའི་ཕྱིར་དུ། སྐབས་
འདིར་རྣམ་པ་བརྒྱ་བདུན་ཅུ་རྩ་གསུམ་བཤད་པ་ཡིན་ཏེ། ཉི་སྣང་ལས། བྱེ་བྲག་ནི་



140
ཕར་ཕྱིན་སྤྱི་དོན།
མི་མཐུན་པའི་ཕྱོགས་གང་གི་གཉེན་པོའི་མཚན་ཉིད་གང་ཡིན་པ་སྟེ། དཔེར་ན་རྟག་
པར་འཛིན་པ་ལ་མི་རྟག་པ་ལ་སོགས་པར་འཛིན་པ་བཞིན་ནོ། །གཉེན་པོའི་ཕྱོགས་ཀྱང་
ཐམས་ཅད་མཁྱེན་པ་ཉིད་གསུམ་གྱིས་བསྡུས་པ་ཡིན་པས། ཀུན་མཁྱེན་ཉིད་ནི་རྣམ་
གསུམ་ཕྱིར། །དེ་ནི་རྣམ་པ་གསུམ་དུ་འདོད། །ཞེས་བྱ་བ་གསུངས་ཏེ། ཅེས་དང༌།
འགྲེལ་ཆེན་ལས། དེ་ལ་དེ་དག་གི་རྟག་པ་ལ་སོགས་པར་འཛིན་པ་མི་མཐུན་པའི་ཕྱོགས་
ཀྱི་གཉེན་པོའི་ཆོས་ཀྱི་ངོ་བོ་ཉིད་མི་རྟག་པ་ལ་སོགས་པ་ལ་དམིགས་པའི་བྱེ་བྲག་རྣམས་
རྣམ་པ་ཉིད་དུ་རྣམ་པར་བཞག་པ་ནི་སྤྱིའི་མཚན་ཉིད་ཡིན་པར་ཤེས་པར་བྱ་སྟེ། དེ་
བས་ན་འདི་ལ་གཞི་མེད་པའི་ཉེས་པ་འབྱུང་བར་མི་འགྱུར་རོ། །ཞེས་དང་འགྲེལ་པ་
འདིར་ཡང་། རྟོག་པ་ལ་སོགས་པར་འཛིན་པ་མི་མཐུན་པའི་ཕྱོགས་ཀྱི་གཉེན་པོའི་ཆོས་
ཉིད་ཀྱི་ངོ་བོ་ཉིད་མི་རྟག་པ་ལ་སོགས་པ་ལ་དམིགས་པའི་ཡེ་ཤེས་ཀྱི་བྱེ་བྲག་རྣམས་རྣམ་
པ་ཉིད་དུ་རྣམ་པར་བཞག་པ་ནི་མཚན་ཉིད་དེ། ཞེས་གསུངས། དེས་ན་མཁྱེན་གསུམ་
གང་རུང་གི་རྣམ་པ་ལེགས་པར་ཤར་ནས་སྒོམ་པར་བྱེད་པའི་ཤེས་རབ་ཀྱིས་ཟིན་པའི་
སེམས་དཔའི་རྣལ་འབྱོར་སེམས་དཔའི་རྒྱུད་གྱི་སྒོམ་བྱེད་གཉེན་པོའི་མཚན་ཉིད། དབྱེ་
ན་བརྒྱ་བདུན་ཅུ་རྩ་གསུམ། ས་མཚམས་ཐེག་ཆེན་གྱི་ཚོགས་ལམ་ནས་རྒྱུན་མཐའི་
བར་དུ་ཡོད། རྩ་འགྲེལ་རྣམས་ཀྱི་དོན་མ་རྟོགས་པར་འདིར་བསྟན་རྣམ་པ་དང་། རྣམ་
པ་སྦྱོར་བར་བཅས་རྣམས་དང་། །ཞེས་པའི་རྣམ་པ་མཚོན་བྱར་བྱས་ནས་དེའི་མཚན་
ཉིད་འབད་ནས་འཇོག་པ་ན། ཁ་ཅིག་གཞིའམ་ཤེས་པའི་བྱེ་བྲག་གང་ཞིག རྣམ་རྫོགས་
སྦྱོར་བའི་བསྒོམ་བྱར་གྱུར་པ་དེ། བསྒོམ་བྱ་རྣམ་པའི་མཚན་ཉིད་ཡིན་ཞེས་པ་དང་།
ཁ་ཅིག བྱེ་བྲག་རྣམ་པའི་མཚན་ཉིད་ཡིན་ཞེས་པ་དང་། ཁ་ཅིག ཁྱད་པར་གྱི་



141
སྐབས་གཞི་པ།
ཆོས་རྣམ་པའི་མཚན་ཉིད་ཡིན་ཞེས་པ་རྣམས་མི་འཐད་དེ། དེ་རྣམས་རྣམ་པའི་མཚན་
ཉིད་དུ་འཆད་པ་ནི། སྐབས་འདིར་རྣམ་པའི་དབྱེ་བ་རྒྱས་པར་བཤད་པ་འདིས་ཅི་བྱེད་
མ་ཤེས་པས་གཞུང་གི་དོན་ལོག་པར་འཆད་པ་ཡིན་ནོ། །ཞེས་རྣམ་བཤད་ལས་གསུངས་
པའི་ཕྱིར། འོ་ན། གཞི་ཤེས་པ་ཡི་བྱེ་བྲག་རྣམས། །ཞེས་པ་རྐང་པ་གཉིས་ཀྱི་དོན་
གང་ཞེ་ན། སྔར་སེམས་དཔའི་རྒྱུད་ཀྱི་སྒོམ་བྱེད་གཉེན་པོའི་མཚན་ཉིད་བཤད་པས་
རྟོགས་ནུས་མོད། དམིགས་ཀྱི་དཀར་ན་གཞིའམ་ཤེས་པའི་བྱེ་བྲག་སྟེ། ཕུང་པོ་མི་
རྟག་པར་མངོན་སུམ་དུ་རྟོགས་པའི་སེམས་དཔའི་ཡེ་ཤེས་ཆོས་ཅན། ཕུང་པོ་རྟག་འཛིན་
གྱི་སྒྲོ་འདོགས་དེའི་གཉེན་པོ་ཡིན་ཏེ། ཕུང་པོ་མི་རྟག་པའི་རྣམ་པ་ཤར་ནས་ཕུང་པོ་རྟག་
འཛིན་གྱི་སྒྲོ་འདོགས་ལ་གནོད་བྱེད་ཀྱི་ཡེ་ཤེས་ཡིན་པའི་ཕྱིར། ཞེས་པའི་དོན་ཏེ། དེ་
བཞིན་དུ་རྣམ་པ་མཐའ་དག་ལ་སྦྱར་བར་བྱ་བ་ཡིན་ནོ། །སྐབས་འདིར་མཁས་པ་ཁ་
ཅིག དོན་རྣམ་དང་ཤེས་རྣམ་གཉིས་སུ་ཕྱེ་ནས་དོན་རྣམ་བསྒོམ་བྱ་ཡིན་ཤེས་རྣམ་
བསྒོམ་བྱ་མིན་ཟེར་བ་དང་། ཡང་ཤེས་རྣམ་བསྒོམ་བྱ་ཡིན་དོན་རྣམ་བསྒོམ་བྱ་མིན་
ཟེར་བ་མི་རིགས་ཏེ། ཕུང་པོ་མི་རྟག་པར་རྟོགས་པའི་ཡེ་ཤེས་བསྒོམ་བྱར་འདོད་པ་དེས་
ཕུང་པོ་མི་རྟག་པ་བསྒོམ་བྱར་ཁས་ལེན་དགོས། ཕུང་པོ་མི་རྟག་པ་བསྒོམ་བྱར་འདོད་
པ་དེས་ཀྱང་ཕུང་པོ་མི་རྟག་པར་རྟོགས་པའི་ཡེ་ཤེས་བསྒོམ་བྱར་འདོད་དགོས་པའི་ཕྱིར། །
རྗེ བཙུན་རེད་མདའ་བ་ན་རེ། རྣམ་པ་ཡིན་ན་ཤེས་རྣམ་ཡིན་དགོས། དོན་རྣམ་ཞེས་
བྱ་བ་ནི་མི་རིགས་ཤིང་གཞུང་ལུགས་ཆེན་པོ་རྣམས་སུ་ཐ་སྙད་ཀྱང་མི་འབྱུང་ཞེས་
གསུངས། དེ་འགོག་པ་ལ་རོང་ཊིཀ་པས་མི་རིགས་ཏེ། རྣམ་འགྲེལ་ལས། ཡུལ་རྣམ་
ཅད་ནི་ཐ་དད་པས། །བློ་ཡི་རྟོག་པ་ཐ་དད་ཕྱིར། །ཞེས་གསུངས་པས་དོན་གྱི་རྣམ་



ཕར་ཕྱིན་སྤྱི་དོན།
142
པ་བསྟན་པའི་ཕྱིར་དང་། མདོ་ལས། རྣམ་པ་གང་དག་དང་། རྟགས་གང་དག་ཞེས་
པའི་རྣམ་པའི་སྒྲས་ཕྱི་རོལ་གྱི་དོན་ཀྱང་བཟུང་བའི་ཕྱིར་འོན་ཀྱང་འདིར་བསྟན་པ་ནི་
ཤེས་རྣམ་ཁོ་ན་སྟེ། མི་མཐུན་ཕྱོགས་ཀྱི་གཉེན་པོར་གསུངས་པའི་ཕྱིར་དང་། མདོ་
ལས། མ་མཆིས་པའི་ཕ་རོལ་ཏུ་ཕྱིན་པ་དང་ཞེས་སོགས་ཀྱིས་ཕ་རོལ་ཏུ་ཕྱིན་པའི་སྒྲས་
གསུངས་པ་དང་། བསྟན་བཅོས་ལས་མདོར་བསྟན་ཏུ་ཡེ་ཤེས་ཀྱི་བྱེ་བྲག་ཏུ་གསུངས་
ཤིང་། རྒྱས་བཤད་ཀྱིས་ཀྱང་དེ་ཉིད་རྒྱས་པར་སྟོན་པའི་ཕྱིར་ཞེས་ཟེར། ལུགས་སྔ་
མ་མི་རིགས་ཏེ། མེད་པའི་རྣམ་པ་ནས་བཟུང་སྟེ། ཞེས་ཉེར་ལེན་གྱི་ཕུང་པོ་མི་རྟག་
པ་སོགས་རྣམ་པར་གསུངས་པའི་ཕྱིར། ལུགས་གཉིས་པ་མི་རིགས་ཏེ། ཕྱི་རོལ་གྱི་
དོན་མེད་པའི་ཕྱིར་དང་། སྐབས་འདིར་དོན་རྣམ་བརྒྱ་བདུན་ཅུ་རྩ་གསུམ་གསུངས་
པའི་ཕྱིར། མ་གྲུབ་ན། མངོན་རྟོགས་རྒྱན་གྱིས་དོན་རྣམ་བརྒྱ་བདུན་ཅུ་རྩ་གསུམ་མ་
བསྟན་པར་འགྱུར་རོ། །
འོ་ན་འདིར་བསྟན་སྒོམ་བྱེད་གཉེན་པོའི་རྣམ་པ་ལ་དུ་ཡོད་པ་ཡིན་ཞེ་ན། དེ་
ཡང་ཀུན་མཁྱེན་ཉིད་ནི་རྣམ་གསུམ་ཕྱིར། དེ་ནི་རྣམ་པ་གསུམ་དུ་འདོད། ཞེས་འབྱུང་
བ་ལྟར་གསུམ་ཡོད་པ་ལས། དང་པོ་གཞི་ཤེས་ཀྱི་རྣམ་པ་འཆད་པ་ལ། མདོའི་དབང་
དུ་བྱས་ན་སྤྱོད་པ་ཁྱད་པར་ཅན་གྱི་ལེའུར། གཞི་ཤེས་པའི་ཤེས་རབ་ཀྱི་ཕ་རོལ་ཏུ་ཕྱིན་
པ་དེ་གང་ཅེས་ཤཱ་རིའི་བུས་རབ་འབྱོར་ལ་དྲིས་པའི་ལན་དུ། གཞི་ཤེས་དེ་ཉིད་རྣམ་
རྫོགས་སྦྱོར་བའི་བསྒོམ་བྱར་བསྟན་པའི་ཕྱིར་དུ༑ དེ་ནས་ཚེ་དང་ལྡན་པ་རབ་འབྱོར་
གྱིས་གསོལ་པ། བཅོམ་ལྡན་འདས་ཤེས་རབ་ཀྱི་ཕ་རོལ་ཏུ་ཕྱིན་པ་འདི་ནི། མ་མཆིས་
པའི་ཕ་རོལ་ཏུ་ཕྱིན་པའོ། །ཞེས་པ་ནས། ཤེས་རབ་ཀྱི་ཕ་རོལ་ཏུ་ཕྱིན་པ་འདི་ནི་མི་



143
སྐབས་གཞི་པ།
གཡོ་བའི་ཕ་རོལ་ཏུ་ཕྱིན་པའོ། །བཅོམ་ལྡན་འདས་ཀྱིས་བཀའ་སྩལ་པ། ཆོས་ཀྱི་དབྱིངས་
གནས་པ་ཉིད་ཀྱི་ཕྱིར་རོ། །ཞེས་གསུངས། དེའི་དགོངས་པ་འགྲེལ་བ་ལ་བསྟན་བཅོས་
སུ༑ མེད་པའི་རྣམ་པ་ནས་བཟུང་སྟེ། །ཞེས་སོགས་བློཀ་གཅིག་གསུངས། མདོ་བསྟན་
བཅོས་དེ་རྣམས་ཀྱིས་གཞི་ཤེས་ཀྱི་རྣམ་པ་ཉེར་བདུན་བསྟན་ཏེ། བདེན་པ་དང་པོ་གསུམ་
གྱི་གཞི་ཤེས་ཀྱི་རྣམ་པ་བཅུ་གཉིས། ལམ་བདེན་གྱི་གཞི་ཤེས་ཀྱི་རྣམ་པ་བཅོ་ལྔ་བསྟན་
པའི་ཕྱིར། ལམ་བདེན་གྱི་གཞི་ཤེས་ཀྱི་རྣམ་པ་བཅོ་ལྔ་ཡོད་དེ། ཉོན་སྒྲིབ་ཀྱི་གཉེན་
པོའི་རིགས་སུ་གནས་པའི་མཐོང་ལམ་ཟག་མེད་བཞི། གཟུང་བ་ཆོས་ཀྱི་བདག་འཛིན་
གྱི་གཉེན་པོའི་རིགས་སུ་གནས་པའི་སྒོམ་ལམ་ཟག་བཅས་ལྔ་། གཟུང་བ་ཆོས་ཀྱི་བདག་
འཛིན་གྱི་གཉེན་པོའི་རིགས་སུ་གནས་པའི་མཐོང་ལམ་ཟག་མེད་དྲུག་རྣམས་སུ་ཡོད་པའི་
ཕྱིར། གཞི་ཤེས་ཀྱི་རྣམ་པ་སྟོན་པའི་སྐབས་འདིར་གཟུང་བ་ཆོས་ཀྱི་བདག་འཛིན་གྱི་
གཉེན་པོ་སྟོན་པ་སྐབས་སུ་མ་བབས་སོ་ཞེ་ན། སྐྱོན་མེད་དེ། རང་རྒྱལ་སློབ་པ་འཕགས་
པ་རྣམས་ཀྱིས་གཟུང་བ་ཆོས་ཀྱི་བདག་འཛིན་སྤང་བྱའི་གཙོ་བོར་བྱས་ནས་སྤོང་། གཞི་
ཤེས་ཀྱིས་རང་རྒྱལ་འཕགས་པའི་མངོན་རྟོགས་བསྡུས་པ་དེའི་ཕྱིར། འགྲེལ་པར། ཉོན་
མོངས་པའི་སྒྲིབ་པའི་གཉེན་པོ་ཉིད་དུ་ཟག་པ་མེད་པའི་ལམ་གཅིག་དང་། ཐམས་ཅད་
ཤེས་པ་ཉིད་ཀྱིས་རང་སངས་རྒྱས་རྣམས་ཀྱང་བསྡུས་པས་དེའི་ཕྱིར་དེ་དག་གི་ཤེས་བྱའི་
སྒྲིབ་པའི་གཉེན་པོ་ཉིད་དུ་སྒོམ་པའི་ལམ་ཟག་པ་དང་བཅས་པ་དང་ཟག་པ་མེད་པ་གཉིས་
ཡིན་པས་ལམ་རྣམ་པ་གསུམ་མོ། །ཞེས་གསུངས། ཉོན་སྒྲིབ་ཀྱི་གཉེན་པོའི་རིགས་
སུ་གནས་པའི་མཐོང་ལམ་ཟག་མེད་བཞི་ཡོད་དེ། བྱེད་པ་པོའི་བདག་དོན་གཞན་མེད་
པར་མངོན་སུམ་དུ་རྟོགས་པའི་མཐོང་ལམ་སོགས་བཞི་ཡོད་པའི་ཕྱིར། གཟུང་བ་ཆོས་



144
ཕར་ཕྱིན་སྤྱི་དོན། །
ཀྱི་བདག་འཛིན་གྱི་གཉེན་པོའི་རིགས་སུ་གནས་པའི་སྒོམ་ལམ་ཟག་བཅས་ལྔ་ཡོད་དེ།
གཟུང་བ་དོན་གཞན་མེད་པར་དོན་སྤྱིའི་ཚུལ་དུ་རྟོགས་པའི་སྒོམ་ལམ་སོགས་ལྔ་ཡོད་
པའི་ཕྱིར། ཡང་གཟུང་བ་ཆོས་ཀྱི་བདག་འཛིན་གྱི་གཉེན་པོའི་རིགས་སུ་གནས་པའི་
མཐོང་ལམ་ཟག་མེད་དྲུག་ཡོད་དེ། ཉོན་མོངས་ཅན་གྱི་གཟུང་བ་དོན་གཞན་མེད་པར་
མངོན་སུམ་དུ་རྟོགས་པའི་མཐོང་ལམ་ལ་སོགས་པ་དྲུག་ཡོད་པའི་ཕྱིར། དང་པོ་བཞི་
ཉོན་སྒྲིབ་ཀྱི་གཉེན་པོར་སྟོན་པའི་རྒྱུ་མཚན་ཡོད་དེ། རིམ་པ་བཞིན་དུ་གང་ཟག་གི་བདག་
མེད་མངོན་སུམ་དུ་རྟོགས་པའི་ལམ་རིགས་པ་སྒྲུབ་པ་ངེས་འབྱིན་གྱི་རྣམ་པ་ཡིན་པའི་
ཕྱིར། ལྷག་མ་བཅུ་གཅིག་ཤེས་སྒྲིབ་ཀྱི་གཉེན་པོར་སྟོན་པའི་རྒྱུ་མཚན་ཡོད་དེ། སྒྲིབ་
པའི་གཉེན་པོར་ནི་བསྟན་དགོས་ལ་ཉོན་སྒྲིབ་ཀྱི་གཉེན་པོ་སྔར་བསྟན་ཟིན་པའི་ཕྱིར། བར་
པ་ལྔ་ཟག་བཅས་སུ་འཇོག་པའི་རྒྱུ་མཚན་ཡོད་དེ། རྨི་ལམ་ལ་སོགས་པའི་དཔེ་ལྔས་
ཕྱི་རོལ་གྱི་དོན་མེད་བཞིན་དུ་སྣང་བའི་རྗེས་ཐོབ་དག་པ་བའི་རྟོག་པ་མཚོན་པའི་ཕྱིར
ཐ་མ་དྲུག་ཟག་མེད་དུ་འཇོག་པའི་རྒྱུ་མཚན་ཡོད་དེ། ཀུན་ནས་ཉོན་མོངས་པ་མེད་པ་
སོགས་དྲུག་གིས་གཟུང་འཛིན་རྫས་གཞན་གྱིས་སྟོང་པར་མངོན་སུམ་དུ་རྟོགས་པའི་ལམ་
མཚོན་པའི་ཕྱིར། ཤེས་སྒྲིབ་ཀྱི་གཉེན་པོ་དང་པོ་ལྔ་སྒོམ་ལམ་དང་། ཐ་མ་དྲུག་མཐོང་
ལམ་ལ་འཇོག་པའི་རྒྱུ་མཚན་ཡོད་དེ། མཐོང་ལམ་མཉམ་གཞག་བར་མ་ཆད་དུ་སྐྱེ་
ང་དང་། སྒོམ་ལམ་དུས་རིང་བས་རྗེས་ཐོབ་མངོན་གྱུར་དང་སྤེལ་ནས་སྐྱེ་བའི་ཕྱིར།
ཉོན་སྒྲིབ་ཀྱི་གཉེན་པོ་ལ་གཉིས་སུ་མ་ཕྱེ་བར་ཤེས་སྒྲིབ་ཀྱི་གཉེན་པོ་ལ་གཉིས་སུ་འབྱེད་
ངའི་རྒྱུ་མཚན་ཡོད་དེ། ཤེས་སྒྲིབ་སྤང་དཀའ་ཞིང་ཉོན་སྒྲིབ་ཤེས་སྒྲིབ་ལྟར་སྤང་དཀའ་
ང་མ་ཡིན་པའི་ཕྱིར། མཁས་པ་ཕལ་ཆེ་བ་ཉོན་མོངས་པའི་སྒྲིབ་པ་ཞེས་སོགས་གཞུང་



145
སྐབས་གཞི་པ།
ཚན་དང་པོ་དང་། ཐ་མའི་སྐབས་ནས་དངོས་སུ་བསྟན་པའི་ལམ་ལ་མཐོང་ལམ་གྱིས་
ཁྱབ་པ་དང་། བར་པའི་སྐབས་ནས་དངོས་སུ་བསྟན་པའི་ལམ་ལ་སྒོམ་ལམ་གྱིས་ཁྱབ་
པར་བཞེད་པ་ཡོད་ཀྱང་ཅུང་ཟད་མི་འཐད་པར་མངོན་ཏེ། གང་ཟག་གི་བདག་མེད་
མངོན་སུམ་དུ་རྟོགས་པའི་ཐེག་ཆེན་གྱི་སྒོམ་ལམ་དེ་གཞུང་དང་པོའི་སྐབས་ནས་དངོས་
སུ་བསྟན་པའི་ལམ་དང་། གཟུགས་ཕྱི་རོལ་དོན་གྱིས་སྟོང་པར་མངོན་སུམ་དུ་རྟོགས་
པའི་ཐེག་ཆེན་གྱི་སྒོམ་ལམ་གཞུང་ཐ་མའི་སྐབས་ནས་དངོས་སུ་བསྟན་པའི་ལམ་དང་།
གཟུགས་ཕྱི་རོལ་དོན་གྱིས་སྟོང་པར་དོན་སྤྱིའི་ཚུལ་གྱིས་རྟོགས་པའི་ཐེག་ཆེན་གྱི་མཐོང་
ལམ་གཞུང་བར་མའི་སྐབས་ནས་དངོས་སུ་བསྟན་པའི་ལམ་དུ་བཞག་པས་ཆོག་པའི་ཕྱིར།
གང་ཟག་གི་བདག་མེད་དོན་སྤྱིའི་ཚུལ་གྱིས་རྟོགས་པའི་ཐེག་ཆེན་གྱི་མཐོང་ལམ་གཞུང་
དང་པོས་ཤུགས་ལ་བསྟན་པའི་ལམ་ཡིན་ཏེ། གང་ཟག་གི་བདག་མེད་མངོན་སུམ་དུ་
རྟོགས་པའི་ཐེག་ཆེན་གྱི་མཐོང་ལམ་དངོས་སུ་བསྟན་པའི་ཤུགས་ལ་འཕངས་པའི་ཕྱིར།
གཞུང་ཚན་གསུམ་གྱི་སྐབས་སུ་བསྟན་པའི་ལམ་ནི་དམན་ལམ་སྔོན་སོང་གི་དབང་དུ་
བྱས་ན་ཐེག་ཆེན་གྱི་ཚོགས་སྦྱོར་གྱི་སྐབས་སུ་ཡོད་ཀྱང་། སྔོན་མ་སོང་གི་དབང་དུ་
བྱས་ན་མེད་ལ། སངས་རྒྱས་ཀྱི་སར་ཡང་མེད་དེ། སྤང་བྱའི་གཉེན་པོ་སྟོན་པའི་སྐབས་
ཡིན་པའི་ཕྱིར་རོ། །
འོ་ན་སྒྲིབ་པ་གཉིས་ཀྱི་རྣམ་པར་བཞག་པ་ཇི་ལྟ་བུ་ཞེ་ན། དེ་གཉིས་ཀྱི་ངོ་བོ་
ཡོད་དེ། སྒྲིབ་པ་གཞིར་བཅས་ལ་ཐར་པ་དང་ཐམས་ཅད་མཁྱེན་པ་གཉིས་ཀྱི་ནང་ནས་
གཙོ་བོར་ཐར་པ་ཐོབ་པ་ལ་བར་དུ་གཅོད་བྱེད་ཀྱི་སྒྲིབ་པའི་རིགས་སུ་གནས་པ་ཉོན་སྒྲིབ་
དང༌། དེ་གཉིས་ཀྱི་ནང་ནས་གཙོ་བོར་ཐམས་ཅད་མཁྱེན་པ་ཐོབ་པ་ལ་བར་དུ་གཅོད་



146
ཕར་ཕྱིན་སྤྱི་དོན།
བྱེད་ཀྱི་སྒྲིབ་པའི་རིགས་སུ་གནས་པ་ཤེས་སྒྲིབ་ཀྱི་ངོ་བོར་འཇོག་པའི་ཕྱིར། དེ་ཡང་།
དབུས་མཐའ་ལས། ཉོན་མོངས་པ་ཡི་སྒྲིབ་པ་དང་། །ཤེས་བྱའི་སྒྲིབ་པ་གཉིས་སུ་འདོད།།
དེ་ནི་སྒྲིབ་པ་ཐམས་ཅད་དེ། །དེ་ཟད་ན་ནི་གྲོལ་བར་འགྱུར། །ཞེས་གསུངས། རང་
ལུགས་ཀྱི་མཁས་པ་ཁ་ཅིག སྒྲིབ་པ་ལ་དེ་གཉིས་གང་རུང་ཡིན་པས་མ་ཁྱབ་སྟེ། གཟུགས་
ཕྱི་རོལ་དོན་དུ་འཛིན་པའི་རྟོག་པ་སྒྲིབ་པ་ཡིན་ཞིང་། དེ་གཉིས་གང་རུང་མ་ཡིན་པའི་
ཕྱིར། དེ་ཉོན་སྒྲིབ་མ་ཡིན་ཏེ། ཉན་ཐོས་དགྲ་བཅོམ་པས་དེ་མ་སྤངས་པའི་ཕྱིར། དེ་
ཤེས་སྒྲིབ་མ་ཡིན་ཏེ། གཟུགས་ཕྱི་རོལ་དོན་གྱིས་སྟོང་པར་མངོན་སུམ་དུ་རྟོགས་པའི་
ཡེ་ཤེས་དེ་ཤེས་སྒྲིབ་ཀྱི་གཉེན་པོའི་རིགས་སུ་གནས་པ་མ་ཡིན་པའི་ཕྱིར། མ་གྲུབ་ན་
ཐེག་ཆེན་གྱི་རྟོགས་རིགས་སུ་གནས་པར་འགྱུར་རོ་གསུང་། ཡང་ཁ་ཅིག་སྒྲིབ་པ་ལ་
ཆགས་པའི་སྒྲིབ་པ་ཐོགས་པའི་སྒྲིབ་པ་དམན་པའི་སྒྲིབ་པ་གསུམ་དུ་ཕྱེ་ནས་ཕྱི་མ་དང་
སྙོམས་འཇུག་གི་སྒྲིབ་པ་དོན་གཅིག་ཅིང་དེ་སྒྲིབ་གཉིས་གང་རུང་མ་ཡིན་པའི་སྒྲིབ་པར་
བཞེད་དེ། གང་བདེ་བྱའོ། །དེ་ལྟར་གཞི་ཤེས་ཀྱི་རྣམ་པ་བཤད་ནས། གཉིས་པ་ལམ་
ཤེས་ཀྱི་རྣམ་པ་འཆད་པ་ལ་མདོའི་དབང་དུ་བྱས་ན། རབ་འབྱོར་གྱིས་གསོལ་པ། བཅོམ་
ལྡན་འདས་འདི་ལྟ་སྟེ། ཤེས་རབ་ཀྱི་ཕ་རོལ་ཏུ་ཕྱིན་པ་འདི་ནི་འདོད་ཆགས་དང་བྲལ་
བའི་ཕ་རོལ་ཏུ་ཕྱིན་པའོ། །བཅོམ་ལྡན་འདས་ཀྱིས་བཀའ་སྩལ་པ། འདོད་ཆགས་དམིགས་
སུ་མེད་པའི་ཕྱིར་རོ། །ཞེས་པ་ནས། རབ་འབྱོར་གྱིས་གསོལ་པ། བཅོམ་ལྡན་འདས་
འདི་ལྟ་སྟེ། ཤེས་རབ་ཀྱི་རོལ་ཏུ་ཕྱིན་པ་འདི་ནི་དངོས་པོ་མེད་པའི་ངོ་བོ་ཉིད་སྟོང་པ་
ཉིད་ཀྱི་ཕ་རོལ་ཏུ་ཕྱིན་པའོ། །བཅོམ་ལྡན་འདས་ཀྱིས་བཀའ་སྩལ་པ༔ དངོས་པོ་མེད་
པའི་ངོ་བོ་ཉིད་སྟོང་པ་ཉིད་དམིགས་སུ་མེད་པའི་ཕྱིར་རོ། །ཞེས་གསུངས། དེའི་དགོངས་



147
སྐབས་གཞི་པ།
པ་འགྲེལ་བ་ལ་བསྟན་བཅོས་སུ། རྒྱུ་དང་ལམ་དང་སྡུག་བསྔལ་དང་། ཞེས་སོགས་
བློཀ་གཅིག་གསུངས་ཏེ། ཉི་སྣང་ལས། ལམ་ཤེས་པ་ཉིད་ཀྱི་རྣམ་པ་བརྗོད་པར་བྱ་
སྟེ་བདེན་པ་རྣམས་ཀྱི་གོ་རིམས་ནི་དོན་ཇི་ལྟ་བ་བཞིན་དུ་ལྟ་བར་བྱའོ། །ཇི་ལྟ་བུ་ཞེ་
ན་ཀུན་ནས་ཉོན་མོངས་པ་དང་རྣམ་པར་བྱང་བ་ལ་བརྟེན་པའི་ཀུན་འབྱུང་བ་དང་ལམ་
གྱི་བདེན་པ་དག་ནི་རྒྱུ་ཡིན་ལ། སྡུག་བསྔལ་བ་དང་འགོག་པའི་བདེན་པ་དག་ནི་འབྲས་
བུ་ཡིན་ནོ། །གང་གི་ཕྱིར་རྒྱུ་དང་ལམ་དང་སྡུག་བསྔལ་དང་། ཞེས་གསུངས། འོ་ན་
བསྟན་བཅོས་སུ་གཞི་ཤེས་དང་རྣམ་མཁྱེན་གྱི་རྣམ་པ་སྟོན་པའི་མདོ་མཚམས་ཕྱེ་ནས།
འདིར་མདོ་མཚམས་མི་གཅོད་པའི་རྒྱུ་མཚན་ཅི་ཡིན་ཞེ་ན། དེའི་རྒྱུ་མཚན་ཡོད་དེ།
གོང་འོག་གཉིས་སུ་དེ་ལྟར་ཕྱེ་བས། འདིར་ཡང་འདོད་ཆགས་དང་བྲལ་བ་ནས་བཟུང་
སྟེ༑ དངོས་མེད་ངོ་བོ་ཉིད་ཀྱི་བར། ཞེས་པ་གཅིག་དོན་གྱིས་ཐོབ་པ་ལ་དགོངས་པའི་
ཕྱིར། མདོ་བསྟན་བཅོས་དེ་གཉིས་ཀྱིས་ལམ་ཤེས་ཀྱི་རྣམ་པ་སོ་དྲུག་བསྟན་པ་ཡིན་
ཏེ༑ ཀུན་འབྱུང་ལ་བརྟེན་པ་བརྒྱད། ལམ་ལ་བརྟེན་པ་བདུན། སྡུག་བསྔལ་ལ་བརྟེན་
པ་ལྔ་། འགོག་པ་ལ་བརྟེན་པ་བཅུ་དྲུག་རྣམས་ཡོད་པའི་ཕྱིར། །
དེ་ལྟར་མཁྱེན་པ་དང་པོ་གཉིས་ཀྱི་རྣམ་པ་བཤད་ནས། གསུམ་པ་རྣམ་མཁྱེན་
གྱི་རྣམ་པ་འཆད་པ་ལ། མདོའི་དབང་དུ་བྱས་ན། རབ་འབྱོར་གྱིས་གསོལ་པ། བཅོམ་
ལྡན་འདས་འདི་ལྟ་སྟེ་ཤེས་རབ་ཀྱི་ཕ་རོལ་ཏུ་ཕྱིན་པ་འདི་ནི་དྲན་པ་ཉེ་བར་གཞག་པའི་
ཕ་རོལ་ཏུ་ཕྱིན་པའོ། །བཅོམ་ལྡན་འདས་ཀྱིས་བཀའ་སྩལ་པ། ལུས་དང་ཚོར་བ་དང་
སེམས་དང་ཆོས་དམིགས་སུ་མེད་པའི་ཕྱིར་རོ། །ཞེས་པ་ནས། རབ་འབྱོར་གྱིས་གསོལ་
པ༑ བཅོམ་ལྡན་འདས་འདི་ལྟ་སྟེ་ཤེས་རབ་ཀྱི་ཕ་རོལ་ཏུ་ཕྱིན་པ་འདི་ནི་སངས་རྒྱས་



148
ཕར་ཕྱིན་སྤྱི་དོན།
ཀྱི་ཕ་རོལ་ཏུ་ཕྱིན་པའོ། །བཅོམ་ལྡན་འདས་ཀྱིས་བཀའ་སྩལ་པ། ཆོས་ཐམས་ཅད་
རྣམ་པ་ཐམས་ཅད་དུ་མངོན་པར་རྫོགས་པར་སངས་རྒྱས་པ་ཉིད་ཀྱི་ཕྱིར་རོ། །ཞེས་
གསུངས། དེའི་དགོངས་པ་འགྲེལ་བ་ལ་བསྟན་བཅོས་སུ། དྲན་པ་ཉེར་གཞག་ནས་
བཟུང་སྟེ། ཞེས་སོགས་བློཀ་གཉིས་གསུངས། མདོ་བསྟན་བཅོས་དེ་གཉིས་ཀྱིས་རྣམ་
མཁྱེན་གྱི་རྣམ་པ་བརྒྱ་དང་བཅུ་དངོས་སུ་བསྟན་ནས་དེ་ཉམས་སུ་ལེན་པའི་རྣམ་རྫོགས་
སྦྱོར་བ་བརྒྱ་དང་བཅུ་ཤུགས་ལ་སྟོན་པ་ཡིན་ནོ། །རྣམ་མཁྱེན་གྱི་རྣམ་པ་ལ་ཡང་ཐུན་
མོང་བའི་རྣམ་མཁྱེན་གྱི་རྣམ་པ་དང་ཐུན་མོང་མ་ཡིན་པའི་རྣམ་མཁྱེན་ཀྱི་རྣམ་པ་གཉིས་
ཡོད། འདིའི་དོན་ལ་མཁས་པ་ཁ་ཅིག ཐུན་མོང་བའི་རྣམ་མཁྱེན་གྱི་རྣམ་པ་ཞེས་
པ་མེད་དེ། རྣམ་མཁྱེན་ཡིན་ན་སངས་རྒྱས་འཕགས་པ་ཁོ་ནའི་མཁྱེན་པ་ཡིན་དགོས་
པའི་ཕྱིར། ཞེས་གསུང་པ་མི་ལེགས་ཏེ། ཐུན་མོང་བའི་ཡོན་ཏན་ཡོད་པའི་ཕྱིར་ཏེ།
སློབ་མ་ཐུན་མོང་ཆོས་རྣམས་དང་། ཞེས་གསུངས་པའི་ཕྱིར་རོ། །ཁ་ཅིག རྣམ་
མཁྱེན་གྱི་རྣམ་པ་ཡིན་པ་གཞིར་བཅས་ལ། རང་གི་སྡེ་ཚན་མཚན་ཉིད་པ་འཕགས་
པ་འོག་མའི་རྒྱུད་ལ་ཡོད་མེད་ཀྱི་སྒོ་ནས་དེ་གཉིས་ཀྱི་འཇོག་བྱེད་སྨྲ་བ་ཡང་མི་འཐད་
དེ༑ སོ་སོ་ཡང་དག་པར་རིག་པ་བཞིའི་སྡེ་ཚན་མཚན་ཉིད་པ་འཕགས་པ་འོག་མའི་
རྒྱུད་ལ་ཡོད་པའི་ཕྱིར། རང་ལུགས་ནི། རྣམ་མཁྱེན་གྱི་རྣམ་པ་གཞིར་བཅས་ལ། རང་
གི་སྡེ་ཚན་མཚན་ཉིད་པ་འཕགས་པ་འོག་མའི་རྒྱུད་ལ་ཡོད་པའི་རིགས་སུ་གནས་པ་དང་།
མེད་པའི་རིགས་སུ་གནས་པའི་སྒོ་ནས་ཐུན་མོང་དང་ཐུན་མོང་མ་ཡིན་པའི་རྣམ་མཁྱེན་
གཉིས་ཀྱི་རྣམ་པའི་འཇོག་བྱེད་སྨྲའོ། །རྣམ་མཁྱེན་གྱི་རྣམ་པ་དེ་ལ་བརྒྱ་དང་བཅུ་ཡོད་
པ་ཡིན་ཏེ། ཉན་ཐོས་ལ་ཡོད་པ་དང་རྗེས་སུ་མཐུན་པའི་རྣམ་མཁྱེན་ཀྱི་རྣམ་པ་སུམ་



149
སྐབས་གཞི་པ།
ཅུ་རྩ་བདུན། བྱང་ཆུབ་སེམས་དཔའ་ལ་ཡོད་པ་དང་རྗེས་སུ་མཐུན་པའི་རྣམ་མཁྱེན་
གྱི་རྣམ་པ་སུམ་ཅུ་རྩ་བཞི། སངས་རྒྱས་ལ་ཡོད་པའི་རྣམ་མཁྱེན་གྱི་རྣམ་པ་སུམ་ཅུ་
རྩ་དགུ་རྣམས་སུ་ཡོད་པའི་ཕྱིར། དེའི་དང་པོ་ཉན་ཐོས་ལ་ཡོད་པ་དང་རྗེས་སུ་མཐུན་
པའི་རྣམ་མཁྱེན་གྱི་རྣམ་པ་སུམ་ཅུ་རྩ་བདུན་པོ་དེ་ལ་བྱང་ཆུབ་ཕྱོགས་མཐུན་ཞེས་བརྗོད་
པ་ཡིན་ཏེ། བྱང་ཆུབ་ཟད་མི་སྐྱེ་ཤེས་པའི་ཡེ་ཤེས་དང་རྗེས་སུ་མཐུན་པས་དེ་ལྟར་བརྗོད་
པའི་ཕྱིར། དེ་ཡང་མཛོད་ལས། ཟད་དང་མི་སྐྱེ་ཤེས་པ་ནི། །བྱང་ཆུབ་དེ་དང་མཐུན་
ཉིད་ཕྱིར། །སུམ་ཅུ་རྩ་བདུན་དེ་ཕྱོགས་མཐུན། །ཞེས་གསུངས། དེ་ཡང་རྟེན་གྱི་
གང་ཟག་འཕགས་པའི་སྐྱེ་བོ་ཐམས་ཅད་ཀྱི་རྒྱུད་ལ་ཡོད་པ་ཡིན་ཏེ། ཉི་སྣང་ལས།
འཕགས་པའི་གང་ཟག་ཐམས་ཅད་གཤེགས་ཤིང་རྗེས་སུ་གཤེགས་པར་འགྱུར་བ་དང་།
ཞེས་གསུངས། འོ་ན་དེ་རྣམས་ལམ་གྱི་ས་མཚམས་གང་ནས་འཇོག་པ་ཡིན་ཞེ་ན། དེ་
ཡང་མཛོད་པ་ལྟར་ན། སྡེ་ཚན་དང་པོ་ཚོགས་ལམ་དང་། དེ་ནས་སྡེ་ཚན་བཞི་གོ་
རིམས་བཞིན་དུ་སྦྱོར་ལམ་དྲོད་སོགས་བཞིར་དང་། འཕགས་ལམ་ཡན་ལག་མཐོང་
ལམ་དང་། བྱང་ཆུབ་ཡན་ལག་སྒོམ་ལམ་ནས་འཇོག་པར་བཤད་དེ། དེ་ཉིད་ལས།
སྡེ་ཚན་བདུན་ནི་གོ་རིམས་བཞིན། །ལས་ནི་དང་པོ་པ་དག་དང་། །ངེས་འབྱེད་ཆ་
མཐུན་རྣམས་དང་ནི། །སྒོམ་དང་མཐོང་ལ་རབ་ཏུ་ཕྱེ། །ཞེས་གསུངས། ཀུན་བཏུས་
པ་ལྟར་ན། ཐེག་ཆེན་སྤྱིའི་དབང་དུ་མཛད་ནས། སྡེ་ཚན་དང་པོ་གསུམ་རིམ་པ་བཞིན་
དུ་ཚོགས་ལམ་ཆུང་འབྲིང་ཆེན་པོ་གསུམ་ནས་དང་། བར་པ་གཉིས་སྦྱོར་ལམ་ནས་
ཐོབ་པར་བཤད་དེ། འཇུག་ཊིཀ་ལས། སྡེ་ཚན་དང་པོ་གསུམ་རིམ་པ་བཞིན་དུ་ཚོགས་
ལམ་ཆུང་འབྲིང་ཆེན་པོ་གསུམ་ནས་དང༌། བར་པ་གཉིས་སྦྱོར་ལམ་ནས་དང་། ཕྱི་



150
ཕར་ཕྱིན་སྤྱི་དོན། །
མ་གཉིས་རིམ་པ་བཞིན་དུ་མཐོང་ལམ་དང་། སྒོམ་ལམ་ནས་ཐོབ་པར་བཤད་དེ། དེ་
ཉིད་ལས། དེ་ལ་སེམས་བསྐྱེད་པ་དང་པོ་ན་དྲན་པ་ཉེ་བར་གཞག་པ་བསྒོམ་ལ། གཉིས་
པ་ན་ཡང་དག་པར་སྤོང་བའོ། །གསུམ་པ་ན་རྫུ་འཕྲུལ་གྱི་རྐང་པའོ། །ཞེས་གསུངས།
དེ་ནི་དབུས་མཐར། དབང་པོ་རྣམས་དང་སྟོབས་རྣམས་དང་། །ངེས་འབྱེད་ཆ་མཐུན་
གཉིས་གཉིས་སོ། །ཞེས་དང་། རྒྱུན་ལས། རྒྱལ་སྲས་བྱང་ཆུབ་ཕྱོགས་མཐུན་པ།།
རྣམ་པ་སྣ་ཚོགས་ཐམས་ཅད་ནི། །རྟག་ཏུ་མཐོང་བའི་ལམ་དེ་དང་། །ལྷན་ཅིག་ཏུ་
ནི་ཐོབ་པར་འདོད། །ཞེས་གསུངས་པའི་དགོངས་པའོ། །འོ་ན་དེ་རྣམས་འཇིག་རྟེན་
པའི་ས་གང་དང་གང་གི་སྐབས་སུ་ཡོད་ཅེ་ན། དེ་ཡང་མཛོད་ལས། བསམ་གཏན་
དང་པོ་ན་ཐམས་ཅད། །མི་ལྕོགས་མེད་ན་དགའ་མ་གཏོགས། །གཉིས་པ་ན་ནི་རྟོག་
མ་གཏོགས། །གཉིས་ན་དེ་གཉིས་མ་གཏོགས་པ། །བསམ་གཏན་བར་ནའང་གཟུགས་
མེད་པ། །གསུམ་ནའང་དེ་དང་ཚུལ་ཡན་ལག །བྱང་ཆུབ་དང་ནི་ལམ་ཡན་ལག།
མ་གཏོགས་འདོད་ཁམས་སྲིད་རྩེ་ན། །ཞེས་གསུངས་པའི་དོན་ནི། བསམ་གཏན་དང་
པོ་ན་བྱང་ཕྱོགས་སོ་བདུན་ཐམས་ཅད་ཡོད་ཅིང་། ཉེར་བསྡོགས་མི་ལྕོགས་མེད་པ་ན་
དགའ་བ་ཡང་དག་བྱང་ཆུབ་ཀྱི་ཡན་ལག་མ་གཏོགས་ཐམས་ཅད་དང་། བསམ་གཏན་
གཉིས་པ་ན་ཡང་དག་པའི་རྟོག་པ་མ་གཏོགས་ཐམས་ཅད་དང༌། བསམ་གཏན་གསུམ་
པ་དང་བཞི་པ་གཉིས་དང་པོའི་དངོས་གཞི་ཁྱད་པར་ཅན་ན་སྔ་མ་གཉིས་མ་གཏོགས་
ཐམས་ཅད་དང་། གཟུགས་མེད་དང་པོ་གསུམ་ན་སྔ་མ་གཉིས་དང་ཡང་དག་པའི་ངག་
ལས་ཀྱི་མཐའ་འཚོ་བ་གསུམ་མ་གཏོགས་ཐམས་ཅད་དང་། སྲིད་རྩེ་དང་འདོད་ཁམས་
ན་བྱང་ཆུབ་ཀྱི་ཡན་ལག་དང་འཕགས་ལམ་ཡན་ལག་མ་གཏོགས་ཐམས་ཅད་ཡོད་པ་



151
སྐབས་གཞི་པ།
སྟེ༑ ཁྱད་པར་ནི་འདོད་ཁམས་དང་སྲིད་རྩེ་ན་བྱང་ཆུབ་ཀྱི་ཡན་ལག་མེད་པར་བཤད་
པ་ཁས་མི་བླངས་ཏེ། འགྲེལ་ཆེན་ལས། གང་ཡང་འདོད་པ་ཁམས་དང་སྲིད་རྩེ་ན།།
བྱང་ཆུབ་ལམ་གྱི་ཡན་ལག་སྤངས། །ཞེས་བྱ་བ་ནི་ཐབས་ལ་མི་མཁས་པ་ཡིན་པའི་
ཕྱིར། ཉན་ཐོས་ཀྱི་དབང་དུ་བྱས་པ་ཡིན། ཞེས་གསལ་བར་གསུངས་པའི་ཕྱིར། བྱང་
ཕྱོགས་སོ་བདུན་པོ་ཡང་བསྡུ་ན་རྫས་བཅུར་འདུ་བ་ཡིན་ཏེ། མཛོད་ལས། མིང་གིས་
སྒོ་ནས་རྫས་སུ་བཅུ། །དད་དང་བརྩོན་འགྲུས་དྲན་པ་དང་། །ཤེས་རབ་ཏིང་འཛིན་
བཏང་སྙོམས་དགའ། །རྟོག་དང་ཚུལ་ཁྲིམས་ཤིན་ཏུ་སྦྱངས། །ཞེས་གསུངས།
འོ་ན་བྱང་ཕྱོགས་སོ་བདུན་སོ་སོའི་ངོ་བོ་ཇི་ལྟ་བུ་ཞེ་ན། ངོ་བོ་བཤད་པ་ལ་བདུན་
ཡོད་དེ། སྡེ་ཚན་དང་པོ་དྲན་པ་ཉེར་གཞག་བཤད་པ། གཉིས་པ་ཡང་དག་སྤོང་བ།
གསུམ་པ་རྫུ་འཕྲུལ་གྱི་རྐང་པ། བཞི་པ་རྣམ་བྱང་དབང་པོ། ལྔ་པ་རྣམ་བྱང་གི་སྟོབས།
དྲུག་པ་བྱང་ཆུབ་ཡན་ལག །བདུན་པ་འཕགས་ལམ་ཡན་ལག་བཤད་པ་རྣམས་སུ་ཡོད་
པའི་ཕྱིར། དང་པོ་ལ་དྲུག་ཡོད་དེ། དམིགས་པ་ངོ་བོ་གྲོགས་བསྒོམ་ཚུལ་བསྒོམས་
པའི་དགོས་པ་སྒྲ་དོན་བཤད་པ་རྣམས་སུ་ཡོད་པའི་ཕྱིར། དང་པོ་དམིགས་པ་ཡོད་དེ།
ལུས་ཚོར་སེམས་ཆོས་བཞི་དེའི་དམིགས་པ་ཡིན་པའི་ཕྱིར། ལུས་ལ་གསུམ་ཡོད་དེ།
ནང་གི་ལུས་ཕྱིའི་ལུས་ཕྱི་ནང་གཉིས་ཀའི་ལུས་གསུམ་དུ་ཡོད་པའི་ཕྱིར། ཚོར་བ་ལ་
གསུམ་ཡོད་དེ། བདེ་སྡུག་བཏང་སྙོམས་གསུམ་ཡོད་པའི་ཕྱིར། སེམས་ཡོད་དེ། རྣམ་
པར་ཤེས་པ་དང་དོན་གཅིག་ཏུ་འབྱུང་བའི་ཕྱིར། ཆོས་ལ་གསུམ་ཡོད་དེ། ཚོར་བ་
མ་གཏོགས་པའི་སེམས་བྱུང་དང་ལྡན་མིན་འདུ་བྱེད་དང་འདུས་མ་བྱས་ཀྱི་ཆོས་གསུམ་
ཡོད པའི་ཕྱིར། ལུས་ཚོར་སེམས་ཆོས་བཞི་དྲན་པ་ཉེར་གཞག་གི་དམིགས་པར་བྱེད་



152
ཕར་ཕྱིན་སྤྱི་དོན།
པའི་རྒྱུ་མཚན་ཡོད་དེ། བྱིས་པ་རྣམས་ལུས་བདག་གི་གནས་སུ་ཞེན་པ་དང་། ཚོར་
བ་བདག་གི་ལོངས་སྤྱོད་དུ་ཞེན་པ་དང་། སེམས་བདག་གི་ངོ་བོར་ཞེན་པ་དང་། ཆོས་
བདག་གི་གཞིར་ཞེན་པའི་རྒྱུ་མཚན་གྱིས་དེ་ལྟར་བཤད་པའི་ཕྱིར། གཉིས་པ་དྲན་པ་
ཉེར་གཞག་བཞིའི་ངོ་བོ་ཡོད་དེ། དམིགས་པ་ལུས་ཚོར་སེམས་ཆོས་བཞི་ལ་དམིགས་
ནས་རྣམ་པ་རང་སྤྱིའི་མཚན་ཉིད་གཉིས་གཉིས་སུ་བརྟགས་ནས་སྒོམ་པར་བྱེད་པའི་དྲན་
པ་དང་ཤེས་རབ་གང་རུང་དུ་གྱུར་པའི་ལམ་ཞུགས་ཀྱི་མཁྱེན་པ་ཅིག་ལ་འཇོག་པའི་ཕྱིར་
ཏེ༑ ཀུན་བཏུས་ལས། ངོ་བོ་གང་ཞེ་ན་དྲན་པ་དང་ཤེས་རབ་བོ། །ཞེས་གསུངས།
གསུམ་པ་དེའི་གྲོགས་ཡོད་དེ། དེ་དག་དང་མཚུངས་པར་ལྡན་པའི་སེམས་སེམས་བྱུང་
རྣམས་ཡིན་པའི་ཕྱིར་ཏེ། དེ་ཉིད་ལས་གྲོགས་གང་ཞེ་ན། དེ་དག་དང་མཚུངས་པར་
ལྡན་པའི་སེམས་དང་སེམས་ལས་བྱུང་བ་རྣམས་སོ། །ཞེས་གསུངས། བཞི་པ་སྒོམ་
ཚུལ་ཡོད་དེ། རང་གི་མཚན་ཉིད་ཀྱི་སྒོམ་ཚུལ་དང་། སྤྱིའི་མཚན་ཉིད་ཀྱི་སྒོམ་ཚུལ་
གཉིས་ཡོད་པའི་ཕྱིར། དང་པོ་གྲུབ་སྟེ། ལུས་མི་གཙང་བ་ཚོར་བ་སྡུག་བསྔལ་བ་སེམས་
སྐད་ཅིག་གིས་སྐྱེ་འཇིག་བྱེད་པ་ཀུན་ནས་ཉོན་མོངས་ཀྱི་ཆོས་སྤང་བྱ་དང་རྣམ་བྱང་
གི་ཆོས་བླང་བྱར་ཤེས་ནས་སྒོམ་པར་བྱེད་པའི་ཕྱིར། གཉིས་པ་གྲུབ་སྟེ། འདུས་བྱས་
ཐམས་ཅད་ནི་མི་རྟག་པ། ཟག་བཅས་ཐམས་ཅད་ནི་སྡུག་བསྔལ་བ། ཆོས་ཐམས་
ཅད་ནི་སྟོང་ཞིང་བདག་མེད་པ། མྱ་ངན་ལས་འདས་པ་ནི་ཞི་ཞིང་དགེ་བའོ་སྙམ་དུ་
སྒོམ་པར་བྱེད་པའི་ཕྱིར་ཏེ། མཛོད་ལས། ལུས་ཚོར་སེམས་དང་ཆོས་རྣམས་ལ། །མཚན་
ཉིད་གཉིས་སུ་ཡོངས་བརྟགས་པས། །ཞེས་གསུངས། ལྔ་པ་བསྒོམ་པའི་དགོས་པ་ཡོད་
དེ༑ བདེན་བཞིའི་བླང་དོར་ལ་འཇུག་པའི་ཆེད་ཡིན་པའི་ཕྱིར། དེ་ཡང་ལུས་དྲན་པ་



153
སྐབས་གཞི་པ།
ཉེར་གཞག་སྡུག་བདེན་ལ་འཇུག་སྟེ། འཁོར་བས་བསྡུས་པའི་ཟག་བཅས་ཀྱི་ལུས་སྡུག་
བསྔལ་གྱི་རང་བཞིན་དུ་མཐོང་ནས་དེ་ལ་འབྲལ་འདོད་སྐྱེད་པའི་ཕྱིར། ཚོར་བ་དྲན་
པ་ཉེར་གཞག་ཀུན་འབྱུང་བདེན་པ་ལ་འཇུག་སྟེ། འཁོར་བས་བསྡུས་པའི་ཟག་བཅས་
ཀྱི་ཚོར་བ་སྲེད་པ་འདྲེན་ནུས་སུ་མཐོང་ནས་དེ་ལ་སྤོང་འདོད་སྐྱེད་པའི་ཕྱིར། སེམས་
དྲན་པ་ཉེར་གཞག་འགོག་བདེན་ལ་འཇུག་སྟེ། གང་ཟག་གི་བདག་གིས་དབེན་པའི་སེམས་
སྐད་ཅིག་གིས་སྐྱེ་འཇིག་བྱེད་པར་མཐོང་ནས། བདག་ཆད་ཀྱིས་དོགས་པའི་འཇིགས་
པ་མེད་པས་འགོག་པ་མངོན་དུ་བྱ་ནུས་སུ་མཐོང་བར་འགྱུར་བའི་ཕྱིར། ཆོས་དྲན་པ་
ཉེར་གཞག་ལམ་བདེན་ལ་འཇུག་སྟེ། ཀུན་ནས་ཉོན་མོངས་ཕྱོགས་ཀྱི་ཆོས་དོར་བྱ་དང་།
རྣམ་བྱང་གི་ཆོས་བླང་བྱར་རྟོགས་ནས་ལམ་སྒོམ་པར་འདོད་པའི་ཕྱིར་ཏེ། དབུས་མཐའ་
ལས། གནས་ངན་ལེན་ཕྱིར་སྲེད་རྒྱུའི་ཕྱིར། །གཞི་ཡི་ཕྱིར་དང་མ་རྨོངས་ཕྱིར། །བདེན་
པ་བཞི་ལ་འཇུག་བྱ་བས། །དྲན་པ་ཉེ་བར་གཞག་པ་བསྒོམ། །ཞེས་གསུངས། དྲུག་
པ་སྒྲ་དོན་ཡོད་དེ། ཤེས་རབ་ཀྱི་དམིགས་པའི་ཡུལ་ལ་དྲན་པས་ཉེ་བར་འཇོག་པར་བྱེད་
པས་ན་དེ་སྐད་ཅེས་བརྗོད་པའི་ཕྱིར་ཏེ། ཀུན་བཏུས་ལས། ཤེས་རབ་ཀྱི་དང་པོར་དམིགས་
པའི་ཡུལ་ལ་སོ་སོར་ཕྱེ་བ་དེ་ཡི་རྗེས་སུ་དྲན་པས་ཉེ་བར་གཞག་པ་ཁོ་ནའོ། །ཞེས་གསུངས།
གཉིས་པ་ལ། སྔར་ལྟར་དྲུག་ལས། དང་པོ་དམིགས་པ་ཡོད་དེ། མི་དགེ་བ་སྐྱེས་པ་
སྤོང་བ། མ་སྐྱེས་པ་མི་སྐྱེད་པ། དགེ་བ་སྐྱེས་པ་སྤེལ་བ། མ་སྐྱེས་པ་སྐྱེད་པ་དང་
བཞི་ཡོད་པའི་ཕྱིར། གཉིས་པ་ངོ་བོ་ཡོད་དེ། སྤང་གཉེན་ལ་བླང་དོར་བྱེད་པར་སྤྲོ་
བའི་བརྩོན་འགྲུས་སུ་གྱུར་པའི་ལམ་ཞུགས་ཀྱི་མཁྱེན་པ་ཞིག་ལ་འཇོག་པའི་ཕྱིར་ཏེ། ཀུན་
བཏུས་ལས། ངོ་བོ་གང་ཞེ་ན་བརྩོན་འགྲུས་སོ། །ཅེས་དང་། མཛོད་ལས་བརྩོན་འགྲུས་



154
ཕར་ཕྱིན་སྤྱི་དོན།
ཡང་དག་འཇོག་ཅེས་བྱ། །ཅེས་གསུངས། གསུམ་པ་གྲོགས་ཡོད་དེ། དེ་དག་དང་
མཚུངས་ལྡན་གྱི་སེམས་སེམས་བྱུང་རྣམས་ཡིན་པའི་ཕྱིར་ཏེ། ཀུན་བཏུས་ལས། གྲོགས་
གང་ཞེ་ན། དེ་དག་དང་མཚུངས་པར་ལྡན་པའི་སེམས་དང་སེམས་ལས་བྱུང་བ་རྣམས་
སོ༑ ༑ཞེས་གསུངས། བཞི་པ་སྒོམ་ཚུལ་ཡོད་དེ། ཀུན་བྱང་གི་ཆོས་ལ་བླང་དོར་
བྱེད་པ་ལ་དང་པོར་འདུན་པའི་འདུན་པ་བསྐྱེད་ནས་སྒོམ་པ། སྒོམ་ཚུལ་དང་པོ་དང་།
དེར་འདུན་པ་ལ་འབད་པ་གཉིས་པ་དང་། འབད་པའི་སྒོ་ནས་བརྩོན་འགྲུས་རྩོམ་པ་
གསུམ་པ་དང་། བརྩོན་འགྲུས་བརྩམས་པས་བྱིང་བའི་དབང་གིས་དམིགས་པ་མི་གསལ་
ན་དང་བར་འགྱུར་བའི་ཡིད་བྱེད་ཀྱིས་སེམས་གཟེངས་བསྟོད་ནས་སྒོམ་པ་བཞི་པ་དང་།
རྒོད་པའི་དབང་གིས་གཡེང་བར་གྱུར་ན་སྐྱོ་བར་འགྱུར་བའི་ཡིད་བྱེད་ཀྱིས་སེམས་རབ་
ཏུ་འཇོག་པར་བྱེད་པ་སྒོམ་ཚུལ་ལྔ་པ་ཡིན་པའི་ཕྱིར་ཏེ། མདོ་ལས། མི་དགེ་བ་སྐྱེས་
པ་སྤོང་བ་དང་། མ་སྐྱེས་པ་མི་སྐྱེད་པ། དགེ་བ་སྐྱེས་པ་སྤེལ་བ། མ་སྐྱེས་པ་སྐྱེད་
ཕྱིར་དུ་འདུན་པ་བསྐྱེད། འབོད། བརྩོན་འགྲུས་རྩོམ། སེམས་རབ་ཏུ་འཛིན། རབ་
ཏུ་འཇོག ཞེས་དང་། རྒྱན་ལས། སྒོམ་པ་ལ་ནི་རྟེན་ནས་སུ། །རྣལ་འབྱོར་རྒྱུ་
མཚན་བཅས་སྒོམ་པ། །ཡང་དག་སྤོང་བ་ཐམས་ཅད་ལ། །གཉེན་པོ་ཞེས་ནི་རབ་ཏུ་
བརྗོད། །ཞེས་དང་། ཀུན་བཏུས་ལས་ཀྱང་། སྒོམ་པ་ནི་འདུན་པ་བསྐྱེད། འབད།
བརྩོན་འགྲུས་རྩོམ། སེམས་རབ་ཏུ་འཛིན། རབ་ཏུ་འཇོག་པ་ནི་བརྩོན་འགྲུས་སྒོམ་པ་
གནས་དང་བཅས་པའོ། །ཞེས་གསུངས། ལྔ་པ་བསྒོམས་པའི་དགོས་པ་ཡོད་དེ། མི་
དགེ་བ་སྐྱེས་པ་སྤོང་བ་སོགས་བཞིའི་དགོས་པ་ཡོད་པའི་ཕྱིར། དྲུག་པ་སྒྲ་དོན་ཡོད་དེ།
སྤྱིར་ན་དགེ་བ་སྐྱེས་པ་སྤེལ་བ་སོགས་ཡོད་ཀྱང་མི་དགེ་བ་སྐྱེས་པ་ཡང་དག་པར་སྤོང་



155
སྐབས་གཞི་པ།
བར་བྱེད་པས་ཡང་དག་སྤོང་བ་ཞེས་ཕྱོགས་གཅིག་གི་སྒོ་ནས་བཤད་པའི་ཕྱིར། ཡང་
ན་ཡང་དག་པར་འཇོག་པས་ན་ཡང་དག་སྤོང་བ་ཞེས་བྱ་སྟེ། མཛོད་འགྲེལ་ལས། ཅིའི་
ཕྱིར་བརྩོན་འགྲུས་ལ་ཡང་དག་པར་འཇོག་པར་རབ་ཏུ་བཤད་ཅེ་ན། དེའི་ལུས་དང་
ངག་དང་སེམས་ཡང་དག་པར་འཇོག་པའི་ཕྱིར་རོ། །ཞེས་གསུངས། གསུམ་པ་ལ་
ཡང་སྔར་ལྟར་དྲུག་ལས་དང་པོ་དམིགས་པ་ཡོད་དེ། ཏིང་ངེ་འཛིན་ལ་བརྟེན་ནས་འགྲུབ་
པར་བྱ་བའི་སྤྲུལ་བསྒྱུར་སྣ་ཚོགས་པ་ནི་དེའི་དམིགས་པ་ཡིན་པའི་ཕྱིར། གཉིས་པ་ངོ་
བོ་ཡོད་དེ། ཉེས་པ་ལྔའི་གཉེན་པོར་སྤོང་བའི་འདུ་བྱེད་བརྒྱད་བསྒོམ་པའི་ཏིང་ངེ་འཛིན་
དུ་གྱུར་པའི་ལམ་ཞུགས་ཀྱི་མཁྱེན་པ་ཞིག་ལ་འཇོག་པའི་ཕྱིར་ཏེ། ཀུན་བཏུས་ལས།
ངོ་བོ་གང་ཞེ་ན། ཏིང་ངེ་འཛིན་ཏོ། །ཞེས་དང་། མཛོད་ལས། རྫུ་འཕྲུལ་རྐང་པ་
ཏིང་འཛིན་ཏོ། །ཞེས་གསུངས། གསུམ་པ་གྲོགས་ཡོད་དེ། འདུན་པ་བརྩོན་འགྲུས་
སེམས་པ་དཔྱོད་པ་བཞི་དང་དེ་ལས་གཞན་པའི་སེམས་སེམས་བྱུང་རྣམས་ཡིན་པའི་ཕྱིར་
ཏེ༑ ཀུན་བཏུས་ལས། འདུན་པ་དང་བརྩོན་འགྲུས་དང་སེམས་པ་དང་དཔྱོད་པ་དང་
དེ་ལས་གཞན་པའི་སེམས་དང་སེམས་ལས་བྱུང་བ་རྣམས་སོ། །ཞེས་གསུངས། གྲོགས་
ཀྱི་སྒོ་ནས་ཕྱེ་བའི་རྫུ་འཕྲུལ་གྱི་རྐང་པ་བཞིའི་ངོ་བོ་ཡང་ཡོད་དེ། གུས་སྦྱོར་གྱི་བརྩོན་
འགྲུས་བསྒོམས་པ་ལ་བརྟེན་ནས་ཐོབ་པའི་ཏིང་ངེ་འཛིན་གཙོ་བོར་གྱུར་པ་འདུན་པའི་
རྫུ་འཕྲུལ་གྱི་རྐང་པའི་ངོ་བོ་དང་། རྟག་སྦྱོར་གྱི་བརྩོན་འགྲུས་བསྒོམས་པ་ལ་བརྟེན་
ནས་ཐོབ་པའི་ཏིང་ངེ་འཛིན་གཙོ་བོར་གྱུར་པ་བརྩོན་འགྲུས་ཀྱི་རྫུ་འཕྲུལ་གྱི་རྐང་པའི་
ངོ་ངོ་དང་། སྔོན་ཏིང་ངེ་འཛིན་བསྒོམ་པའི་སྐྱེས་སྟོབས་ལ་བརྟེན་ནས་ཐོབ་པའི་ཏིང་
ངེ་འཛིན་གཙོ་བོར་གྱུར་པ་སེམས་པའི་རྫུ་འཕྲུལ་གྱི་རྐང་པའི་ངོ་བོ་དང་། གཞན་གྱིས་



156
ཕར་ཕྱིན་སྤྱི་དོན།
བསྟན་པའི་ཆོས་རབ་ཏུ་རྣམ་པར་འབྱེད་པ་ལ་བརྟེན་ནས་ཐོབ་པའི་ཏིང་ངེ་འཛིན་གཙོ་
བོར་གྱུར་པ་དཔྱོད་པའི་རྫུ་འཕྲུལ་གྱི་རྐང་པའི་ངོ་བོ་ཡིན་པའི་ཕྱིར་ཏེ། ཀུན་བཏུས་ལས།
འདུན་པའི་ཏིང་ངེ་འཛིན་གང་ཞེ་ན། གང་གུས་པར་བྱེད་པ་ལ་བརྟེན་ནས་སེམས་རྩེ་
གཅིག་པ་ཉིད་ལ་རེག་པའོ། །བརྩོན་འགྲུས་ཀྱི་ཏིང་ངེ་འཛིན་གང་ཞེ་ན། གང་རྒྱུན་
ཏུ་སྦྱོར་བ་ལ་བརྟེན་ནས་སེམས་རྩེ་གཅིག་པ་ཉིད་ལ་རེག་པའོ། །སེམས་པའི་ཏིང་ངེ་
འཛིན་གང་ཞེ་ན། གང་ཏིང་ངེ་འཛིན་བསྒོམས་པ་ལ་བརྟེན་ནས་སེམས་རྩེ་གཅིག་པ་
ཉིད་ལ་རེག་པའོ། །དཔྱོད་པའི་ཏིང་ངེ་འཛིན་གང་ཞེ་ན། གང་གཞན་གྱིས་བསྟན་
པའི་ཆོས་རབ་ཏུ་རྣམ་པར་འབྱེད་པ་ལ་བརྟེན་ནས་སེམས་རྩེ་གཅིག་པ་ཉིད་ལ་རེག་པའོ།།
ཞེས་གསུངས། བཞི་པ་སྒོམ་ཚུལ་ལ་གཉིས་ཡོད་དེ། དབུས་མཐའ་ནས་བཤད་ཚུལ་
དང་། མདོ་སྡེ་རྒྱན་ནས་བཤད་ཚུལ་གཉིས་སུ་ཡོད་པའི་ཕྱིར། དང་པོ་གྲུབ་སྟེ། ཉེས་
པ་ལྔའི་གཉེན་པོར་སྤོང་བའི་འདུ་བྱེད་བརྒྱད་སྒོམ་པ་ཡིན་པའི་ཕྱིར་ཏེ། དབུས་མཐའ་
ལས། ཉེས་པ་ལྔ་སྤོང་འདུ་བྱེད་བརྒྱད། །བརྟེན་པའི་རྒྱུ་ལས་བྱུང་བའོ། །ཞེས་གསུངས།
ཉེས་པ་ལྔ་ཡོད་དེ། སྦྱོར་བའི་དུས་སུ་ཏིང་ངེ་འཛིན་སྒོམ་པ་ལ་མི་སྤྲོ་བའི་ལེ་ལོ་དང་།
གདམས་ངག་བརྗེད་པའི་ཉེས་པ་དང་། དངོས་གཞིའི་དུས་སུ་བྱིང་རྒོད་འབྱུང་བ་དང་།
བྱིང་རྒོད་བྱུང་བའི་ཚེ་གཉེན་པོ་མངོན་པར་འདུ་མི་བྱེད་པ་དང་། མ་བྱུང་བའི་ཚེ་གཉེན་
པོ་མངོན་པར་འདུ་བྱེད་པའི་ཉེས་པ་རྣམས་ཡོད་པའི་ཕྱིར་ཏེ། དེ་ཉིད་ལས། ལེ་ལོ་
དང་ནི་གདམས་ངག་རྣམས། །བརྗེད་དང་བྱིང་དང་རྒོད་པ་དང་། །འདུ་མི་བྱེད་དང་
འདུ་བྱེད་དེ། །འདི་དག་ཉེས་པ་ལྔར་འདོད་དོ། །ཞེས་གསུངས། སྤོང་བའི་འདུ་བྱེད་
བརྒྱད་ཡོད་དེ། ལེ་ལོའི་གཉེན་པོ་བཞི་དང་། ཉེས་པ་ལྷག་མ་བཞིའི་གཉེན་པོ་བཞི་



157
སྐབས་གཞི་པ།
ཡོད་པའི་ཕྱིར། དང་པོ་གྲུབ་སྟེ། ལེ་ལོའི་གཉེན་པོ་དངོས་བརྩོན་འགྲུས་དང་། དེའི་
གནས་འདུན་པ་དང་། དེའི་རྒྱུ་དད་པ་དང་། བརྩོན་འགྲུས་ཀྱི་འབྲས་བུ་ཤིན་སྦྱངས་
རྣམས་སུ་ཡོད་པའི་ཕྱིར་ཏེ། དེ་ཉིད་ལས། གནས་དང་དེ་ལ་གནས་པ་དང༌། །རྒྱུ་
དང་འབྲས་བུ་ཉིད་དུའོ། །ཅེས་གསུངས། ཕྱི་མ་གྲུབ་སྟེ། གདམས་ངག་བརྗེད་པའི་
གཉེན་པོར་དམིགས་རྣམ་མི་བརྗེད་པའི་དྲན་པ་དང་། བྱིང་རྒོད་ཀྱི་གཉེན་པོར་བྱིང་
རྒོད་བྱུང་བ་ལ་བྱུང་བར་ཤེས་པའི་ཤེས་བཞིན་དང་། ཉེས་པ་བཞི་པའི་གཉེན་པོར་བྱིང་
རྒོད་སྤོང་བའི་སེམས་པ་དང་། ལྔ་པའི་གཉེན་པོར་འབད་མེད་ལྷུན་གྲུབ་ཏུ་འཇུག་པའི་
བཏང་སྙོམས་སྒོམ་དགོས་པའི་ཕྱིར་ཏེ། དེ་ཉིད་ལས། དམིགས་པ་བརྗེད་པར་མ་གྱུར་
དང༌། །བྱིང་དང་རྒོད་པ་རྟོགས་པ་དང༌། དེ་སྤོང་མངོན་པར་འདུ་བྱེད་དང་། །ཞི་
ཚེ་རྣལ་དུ་འཇོག་པའོ། །ཞེས་གསུངས། གཉིས་པ་རྒྱན་ནས་བཤད་པའི་ཚུལ་ཡོད་དེ།
རྒྱན་ལས། རྟེན་དང་རབ་ཏུ་དབྱེ་བ་དང་། །ཐབས་དང་མངོན་པར་འགྲུབ་པ་ཡི། །བརྟེན་
པ་རྣམས་ཀྱི་རྫུ་འཕྲུལ་གྱི། །རྐང་པ་མཚན་ཉིད་མཆོག་ལྡན་བཞི། །ཞེས་རྟེན་དང༌།
རབ་ཏུ་དབྱེ་བ་དང་། ཐབས་དང་འབྲས་བུ་མངོན་པར་འགྲུབ་པ་སྟེ། ཁྱད་ཆོས་བཞིའི་
སྒོ་ནས་རྫུ་འཕྲུལ་གྱི་རྐང་པ་བཤད་པའི་ཕྱིར། ལྔ་པ་དགོས་པ་ཡོད་དེ། སྤྲུལ་བསྒྱུར་
སྣ་ཚོགས་འཇུག་པའི་ཆེད་ཡིན་པའི་ཕྱིར། དྲུག་པ་སྒྲ་དོན་ཡོད་དེ། རྫུ་འཕྲུལ་གྱི་སྒོ་
ནས་སངས་རྒྱས་ཀྱི་ཞིང་རབ་འབྱམས་སུ་བགྲོད་པའི་ནུས་པ་དང་ལྡན་པས་རྐང་པ་གཉིས་
པ་དང་འདྲ་བས་དེ་ལྟར་བརྗོད་པའི་ཕྱིར། བཞི་པ་ལ་ཡང་སྔར་ལྟར་དྲུག་ལས། དང་
པོ་རྣམ་བྱང་དབང་པོའི་དམིགས་པ་ཡོད་དེ། ཐེག་པ་ཐུན་མོང་བ་ལྟར་ན་བདེན་བཞིའི་
བླང་དོར་ལ་འཇུག་པ་དེ་དེའི་དམིགས་པ་དང་། ཐེག་ཆེན་ཐུན་མོང་མ་ཡིན་པ་ལྟར་



158
ཕར་ཕྱིན་སྤྱི་དོན། །
ན་བླ་ན་མེད་པའི་བྱང་ཆུབ་དེ་དད་པའི་དབང་པོའི་དམིགས་པ་དང་། རྒྱལ་སྲས་ཀྱི་
སྤྱོད་པ་རླབས་ཆེན་པོ་རྣམས་བརྩོན་འགྲུས་ཀྱི་དབང་པོའི་དམིགས་པ་དང་། ཐེག་ཆེན་
གྱི་ཆོས་མང་དུ་ཐོས་པ་དེ་དྲན་པའི་དབང་པོའི་དམིགས་པ་དང་། ཐེག་ཆེན་གྱི་ལམ་
གྱིས་བསྡུས་པའི་ཞི་གནས་དེ་ཏིང་ངེ་འཛིན་གྱི་དབང་པོའི་དམིགས་པ་དང་། དེས་བསྡུས་
པའི་ལྷག་མཐོང་ནི་ཤེས་རབ་ཀྱི་དབང་པོའི་དམིགས་པར་འཇོག་པའི་ཕྱིར་ཏེ། རྒྱན་
ལས། བྱང་ཆུབ་སྤྱོད་དང་ཐོས་མཆོག་དང་། །ཞི་གནས་ལྷག་མཐོང་དད་སོགས་ཀྱི།།
གཞི་ཡིན་ཕྱིར་ནི་ཤེས་བྱ་སྟེ། །ཞེས་གསུངས། གཉིས་པ་ངོ་བོ་ཡོད་དེ། རང་འབྲས་
འཕགས་ལམ་སྐྱེད་པ་ལ་རང་དབང་དུ་གྱུར་པའི་སྦྱོར་ལམ་དྲོད་ཡན་ཆད་ཀྱི་དད་སོགས་
ལྔ་ལ་འཇོག་པའི་ཕྱིར། གསུམ་པ་གྲོགས་ནི་སྔར་བཞིན། བཞི་པ་སྒོམ་ཚུལ་ཡོད་དེ།
ཐེག་པ་ཐུན་མོང་བའི་དབང་དུ་བྱས་ན་བདེན་བཞིའི་བླང་དོར་ལ་ཡིད་ཆེས་པའི་དད་པ་
སྒོམ་པ་དང་། བདེན་བཞིའི་བླང་དོར་ལ་སྤྲོ་བའི་བརྩོན་འགྲུས་རྩོམ་པ་དང་། དེའི་
བླང་དོར་ལ་སེམས་མི་བརྗེད་པར་འཛིན་པ་དང་། དེའི་བླང་དོར་ལ་སེམས་རྩེ་གཅིག་
པའི་ཏིང་ངེ་འཛིན་སྒོམ་པ་དང་། དེའི་བླང་དོར་ལ་དཔྱོད་པར་བྱེད་པ་རྣམས་རིམ་པ་
བཞིན་དུ་དད་པ་དང་བརྩོན་འགྲུས་དང་དྲན་པ་དང་ཏིང་ངེ་འཛིན་དང་ཤེས་རབ་ཀྱི་དབང་
པོ་ལྔའི་སྒོམ་ཚུལ་ཡིན། ཐེག་ཆེན་ཐུན་མོང་མ་ཡིན་པ་ལྟར་ན། བླ་ན་མེད་པའི་བྱང་
ཆུབ་ལ་ཡིད་ཆེས་པའི་དད་པ་སྒོམ་པ་དང་རྒྱལ་སྲས་ཀྱི་སྤྱོད་པ་ལ་སྤྲོ་བའི་བརྩོན་འགྲུས་
རྩོམ་པ་དང་། ཐེག་ཆེན་གྱི་ཆོས་ཐོས་པ་མི་བརྗེད་པར་འཛིན་པ་དང་། ཐེག་ཆེན་གྱི་
ཆོས་ཀྱིས་བསྡུས་པའི་ཞི་གནས་ལ་སེམས་རྩེ་གཅིག་ཏུ་འཇོག་པ་དང་ དེའི་ལམ་གྱིས་
བསྡུས་པའི་ལྷག་མཐོང་ལ་དཔྱོད་པར་བྱེད་པ་རྣམས་རིམ་པ་བཞིན་དུ་དད་སོགས་དབང་



159
སྐབས་གཞི་པ།
པོ་ལྔའི་སྒོམ་ཚུལ་ཡིན་པའི་ཕྱིར། ལྔ་པ་དགོས་པ་ཡོད་དེ། བདེན་པ་མྱུར་དུ་རྟོགས་
པ་དང་སྦྱོར་ལམ་བཞི་རྫོགས་པའི་དགོས་པ་ཡོད་པའི་ཕྱིར། ཀུན་བཏུས་ལས། འབྲས་
བུ་གང་ཞེ་ན། བདེན་པ་མྱུར་དུ་རྟོགས་པ་དང་དྲོ་བར་གྱུར་པ་དང་། རྩེ་མོ་དང་བཟོད་
པ་དང་ཆོས་ཀྱི་མཆོག་ནི་རྟོགས་པའོ། །ཞེས་གསུངས། དྲུག་པ་སྒྲ་དོན་ཡོད་དེ། རང་
འབྲས་འཕགས་ལམ་བསྐྱེད་པ་ལ་དབང་བྱེད་པས་ན་དེ་ལྟར་བཤད་པའི་ཕྱིར། ལྔ་པ་
ལ་ཡང་སྔར་ལྟར་དྲུག་ལས། གཞན་རྣམས་དབང་པོ་དང་འདྲ་ལ། ངོ་བོ་ནི་སྦྱོར་ལམ་
བཟོད་པ་ཡན་ཆད་ཀྱི་དད་སོགས་ལྔ་ལ་སྟོབས་ཞེས་བྱ་སྟེ། མ་དད་པ་སོགས་ཀྱིས་ཚུར་
བརྫི་བར་མི་ནུས་པའི་ཕྱིར། སྒྲ་དོན་ཡང་དེ་ཡིན་ཏེ། རྒྱན་ལས། མི་མཐུན་ཕྱོགས་
རྣམས་ཉམས་ཆུང་བས། །དེ་དག་ཉིད་ལ་སྟོབས་ཞེས་བྱ། །ཞེས་གསུངས། འོ་ན་
དད་སོགས་ལྔ་སྦྱོར་ལམ་དྲོད་རྩེ་གཉིས་ཀྱི་སྐབས་སུ་རྣམ་བྱང་གི་དབང་པོ་དང་། བཟོད་
མཆོག་གཉིས་ཀྱི་སྐབས་སུ་རྣམ་བྱང་གི་སྟོབས་སུ་འཇོག་པའི་རྒྱུ་མཚན་ཅི་ཡིན་ཞེ་ན།
དེའི་རྒྱུ་མཚན་ཡོད་དེ། དྲོད་རྩེ་གཉིས་ཀྱི་སྐབས་སུ་མ་དད་པ་སོགས་ཀྱིས་བརྫི་བར་
ནུས་ཤིང་། བཟོད་མཆོག་གཉིས་ཀྱི་སྐབས་སུ་བརྫི་བར་མི་ནུས་པའི་ཆ་ནས་ཡིན་པའི་
ཕྱིར་ཏེ། མཛོད་འགྲེལ་ལས། ཅིའི་ཕྱིར་དབང་པོ་རྣམས་ཁོ་ན་ལ་སྟོབས་སུ་བཤད་
ཅེ་ན ཆུང་ངུ་དང་ཆེན་པོའི་བྱེ་བྲག་གིས་བརྫི་བ་དང་བརྫི་བ་མེད་པའི་ཕྱིར། ཅེས་
དང་། འགྲེལ་ཆེན་ལས། དབང་པོ་ལྔ་དང་སྟོབས་ལྔ་ལ་ཁྱད་པར་ཅི་ཡོད་ཅེ་ན། མ་
དད་པ་ལ་སོགས་པའི་མི་མཐུན་ཕྱོགས་དང་། དད་པ་ལ་སོགས་པའི་གཉེན་པོ་གཉིས་
དང་འདྲེས་པར་འབྱུང་བ་ནི་དབང་པོ་ཞེས་བྱའོ། །མི་མཐུན་པའི་ཕྱོགས་ཀྱི་མ་འདྲེས་
པར་གཉེན་པོ་འབའ་ཞིག་འབྱུང་བ་ནི་སྟོབས་ཞེས་བྱའོ། །ཞེས་གསུངས། སྡེ་ཚན་



ཕར་ཕྱིན་སྤྱི་དོན།
160
དྲུག་པ་ལའང་སྔར་ལྟར་དྲུག་ལས། དང་པོ་དམིགས་པ་ཡོད་དེ། འཕགས་པའི་བདེན་
པ་བཞི་པོ་དེ་བྱང་ཆུབ་ཡན་ལག་གི་དམིགས་པ་ཡིན་པའི་ཕྱིར་ཏེ། མཐོང་ལམ་དུ་ཐོབ་
པའི་བྱང་ཆུབ་དེས་བདེན་བཞིའི་རྣམ་པ་ལ་དམིགས་པའི་སྒོ་ནས་བདེན་པ་མངོན་རྟོགས་
སུ་བཞག་པའི་ཕྱིར། གཉིས་པ་ངོ་བོ་ཡོད་དེ་མཐོང་ལམ་དུ་ཐོབ་པའི་དྲན་པ་ཆོས་རབ་
ཏུ་རྣམ་འབྱེད་བརྩོན་འགྲུས་དགའ་བ་ཤིན་སྦྱངས་ཏིང་ངེ་འཛིན་བཏང་སྙོམས་རྣམས་
ཡིན་པའི་ཕྱིར། གསུམ་པ་གྲོགས་ཡོད་དེ། དེ་དག་དང་མཚུངས་པར་ལྡན་པའི་སེམས་
སེམས་བྱུང་རྣམས་ཡིན་པའི་ཕྱིར། བཞི་པ་སྒོམ་ཚུལ་ནི། སྡུག་ཀུན་གཉིས་སྤང་བྱ་
དང་། འགོག་ལམ་གཉིས་བླང་བྱར་སྒོམ་པ་སྟེ། མདོ་ལས། དབེན་པ་ལ་གནས་པ།
འདོད་ཆགས་དང་བྲལ་བ་ལ་གནས་པ། འགོག་པ་ལ་གནས་པ། རྣམ་པར་སྤོང་བས་
ཡོངས་སུ་བསྒྱུར་བ་སྒོམ་པའོ། །ཞེས་གསུངས། ལྔ་པ་དགོས་པ་ཡོད་དེ། མཐོང་
སྤངས་སྤོང་བ་དང་འགོག་ལམ་མྱུར་དུ་རྫོགས་པ་སོགས་ཀྱི་དགོས་པ་ཡོད་པའི་ཕྱིར། དྲུག་
པ་སྒྲ་དོན་ཡོད་དེ། ཟད་པ་དང་མི་སྐྱེ་བ་ཤེས་པའི་ཡེ་ཤེས་ནི་བྱང་ཆུབ་ཡིན་ལ། དེ་
ཐོབ་བྱེད་ཀྱི་ཆ་ཤས་སམ་ཡན་ལག་ཡིན་པས་དེ་ལྟར་བཤད་པའི་ཕྱིར། དེ་ལྟར་བྱང་
ཆུབ་ཡན་ལག་བདུན་དུ་བཤད་པ་དེ་ཉིད་ལྔར་འདུས་ཏེ། དྲན་པ་ཡང་དག་བྱང་ཆུབ་
ཀྱི་ཡན་ལག་ནི་གནས་ཀྱི་ཡན་ལག་དང་། ཆོས་རབ་ཏུ་རྣམ་འབྱེད་ཡང་དག་བྱང་ཆུབ་
ཀྱི་ཡན་ལག་ནི་རང་བཞིན་གྱི་ཡན་ལག་དང་། བརྩོན་འགྲུས་ཡང་དག་བྱང་ཆུབ་ཀྱི་
ཡན་ལག་ནི་ངེས་འབྱུང་གི་ཡན་ལག་དང་། དགའ་བ་ཡང་དག་བྱང་ཆུབ་ཀྱི་ཡན་ལག་
ནི་ཕན་ཡོན་གྱི་ཡན་ལག་དང་། ཤིན་སྦྱངས་ཏིང་ངེ་འཛིན་བཏང་སྙོམས་ཡང་དག་བྱང་
ཆུབ་ཀྱི་ཡན་ལག་གསུམ་ནི་ཉོན་མོངས་མེད་པའི་ཡན་ལག་ཏུ་འདུས་ཤིང་གསུམ་པོ་ཡང་།



16
སྐབས་གཞི་པ།
ཤིན་སྦྱངས་ནི་ཉོན་མོངས་མེད་པའི་གཞིའི་ཡན་ལག ཏིང་ངེ་འཛིན་ནི་དེའི་གནས་
ཀྱི་ཡན་ལག བཏང་སྙོམས་ནི་དེའི་ངོ་བོ་ཉིད་ཀྱི་ཡན་ལག་ཏུ་འཇོག་པའི་ཕྱིར་ཏེ།
དབུས་མཐའ་ལས། རང་བཞིན་ཡན་ལག་གནས་ཡན་ལག །གསུམ་པ་ངེས་འབྱུང་
ཡན་ལག་སྟེ། །བཞི་པ་ཕན་ཡོན་ཡན་ལག་ཡིན། །རྣམ་གསུམ་ཉོན་མོངས་མེད་ཡན་
ལག །དི་ལ་གཞི་དང་གནས་དང་ནི། །ངོ་བོ་ཉིད་དུ་བསྟན་པ་ཡིན། །ཞེས་གསུངས།
དེ་ཡང་མདོ་སྡེ་རྒྱན་ལས། བྱང་སེམས་མཐོང་ལམ་པ་དེ་འཁོར་ལོས་བསྒྱུར་བའི་རྒྱལ་
པོ་དང་འདྲ་ཞིང་ཡན་ལག་བདུན་པོ་དེ་རྒྱལ་སྲིད་སྣ་བདུན་དང་འདྲ་བར་གསུངས་པ་ཡིན་
ཏེ༔ དེ་ཉིད་ལས། ཡོན་ཏན་དེ་ལྡན་བྱང་སེམས་ནི། །འཁོར་ལོས་བསྒྱུར་བ་འདྲ་
བར་བཞེད། །རྟག་ཏུ་རིན་ཆེན་བདུན་ལྟ་བུའི། །བྱང་ཆུབ་ཡན་ལག་རྣམས་ཀྱིས་བསྐོར།།
ཞེས་གསུངས། རྒྱལ་སྲིད་སྣ་བདུན་དང་འདྲ་ཚུལ་བཤད་ན། དྲན་པ་ནི་འཁོར་ལོ་དང་
འདྲ་སྟེ། སྤང་བྱ་མ་རྒྱལ་བ་ལས་རྒྱལ་བར་བྱེད་པའི་ཕྱིར། ཆོས་རབ་ཏུ་རྣམ་འབྱེད་
ནི་གླང་པོ་དང་འདྲ་སྟེ། ཕས་ཀྱི་རྒོལ་བ་ལྟ་བུའི་སྤང་བྱ་རྟོག་པ་ཐམས་ཅད་འཇོམས་
པའི་ཕྱིར། བརྩོན་འགྲུས་ནི་རྟ་མཆོག་དང་འདྲ་སྟེ། བྱ་བ་མྱུར་དུ་འགྲུབ་པར་བྱེད་
པའི་ཕྱིར། དགའ་བ་ནི་ནོར་བུ་དང་འདྲ་སྟེ། ནོར་བུས་དགའ་བར་བྱེད་པ་ལྟར་ཆོས་
ཀྱི་དགའ་བས་རྒྱས་པར་འགྱུར་བའི་ཕྱིར། ཤིན་སྦྱངས་ནི་བཙུན་མོ་དང་འདྲ་སྟེ། ལུས་
སེམས་ལ་བདེ་བ་སྟེར་བར་བྱེད་པའི་ཕྱིར། ཏིང་ངེ་འཛིན་ནི་ཁྱིམ་བདག་དང་འདྲ་སྟེ།
ཇི་ལྟར་བསམ་པ་བཞིན་གྱི་ཡོན་ཏན་ལ་དབང་འབྱོར་བར་བྱེད་པའི་ཕྱིར། བཏང་སྙོམས་
ནི་བློན་པོ་དང་འདྲ་སྟེ། བྱང་ཆུབ་སེམས་དཔའ་ཇི་ལྟར་བཞེད་པ་བཞིན་གནས་པར་
བྱེད་པའི་ཕྱིར། དེ་ཡང་རྒྱན་ལས། མ་རྒྱལ་བ་ལས་རྒྱལ་བར་བྱེད། །དམ་པ་དག་



162
ཕར་ཕྱིན་སྤྱི་དོན།
ནི་ཀུན་ཏུ་སྤྱོད། །ཅེས་གསུངས་སོ། །སྡེ་ཚན་བདུན་པ་ལ་ཡང་སྔར་ལྟར་དྲུག་ལས།
དང་པོ་དམིགས་པ་ཡོད་དེ། འཕགས་པའི་བདེན་པ་བཞི་པོ་དེ་འཕགས་ལམ་ཡན་ལག་
གི་དམིགས་པ་ཡིན་པའི་ཕྱིར། གཉིས་པ་ངོ་བོ་ཡོད་དེ། མཐོང་ལམ་ཡན་ཆད་ཀྱི་མཉམ་
གཞག་ཏུ་རྟོགས་པའི་ལྟ་བ་དེ་རྗེས་ཐོབ་ཏུ་སོ་སོར་རྟོག་པའི་ཤེས་རབ་ཀྱིས་དཔྱོད་པར་
བྱེད་པའི་ཆོས་རབ་ཏུ་རྣམ་འབྱེད་ནི་ཡང་དག་པའི་ལྟ་བ་དང་། མཉམ་གཞག་ཏུ་རྟོགས་
པའི་ལྟ་བ་དེ་རྗེས་ཐོབ་ཏུ་གཞན་ལ་སྟོན་པར་བྱེད་པའི་ངག་ཀུན་ནས་སློང་བྱེད་ཀྱི་རྟོག་
པ་ནི་ཡང་དག་པའི་རྟོག་པ་དང་། ངག་གི་ལས་རྣམ་པར་དག་པའི་མཁྱེན་པ་དེ་ཡང་
དག་པའི་ངག་དང་། ལུས་ཀྱི་ལས་རྣམ་པར་དག་པའི་མཁྱེན་པ་དེ་ཡང་དག་པའི་ལས་
ཀྱི་མཐའ་དང་། ལུས་ངག་གཉིས་ཀའི་ལས་རྣམ་པར་དག་པའི་མཁྱེན་པ་དེ་ཡང་དག་
པའི་འཚོ་བ་དང་། སྒོམ་སྤངས་སྤོང་བ་ལ་སྤྲོ་བའི་བརྩོན་འགྲུས་དེ་ཡང་དག་པའི་རྩོལ་
བ་དང་། ཞི་གནས་ཀྱི་དམིགས་པ་མི་བརྗེད་པར་འཛིན་པའི་དྲན་པ་ནི་ཡང་དག་པའི་
དྲན་པ་དང་། དྲན་པས་བཟུང་བའི་ཡུལ་ལ་རྩེ་གཅིག་ཏུ་མཉམ་པར་འཇོག་པའི་ཏིང་
ངེ་འཛིན་ནི་ཡང་དག་པའི་ཏིང་ངེ་འཛིན་ཡིན་པའི་ཕྱིར། གསུམ་པ་གྲོགས་ཡོད་དེ། དེ་
དཔག་དང་མཚུངས་པར་ལྡན་པའི་སེམས་སེམས་བྱུང་རྣམས་ཡིན་པའི་ཕྱིར། བཞི་པ་
སྒོམ་ཚུལ་ཡོད་དེ། མཉམ་གཞག་ཏུ་རྟོགས་པའི་ལྟ་བ་རྗེས་ཐོབ་ཏུ་དཔྱོད་པར་བྱེད་པའི་
ཤེས་རབ་སྒོམ་པ་ནས། དྲན་པས་དམིགས་པའི་ཡུལ་ལ་རྩེ་གཅིག་ཏུ་མཉམ་པར་འཇོག་
པའི་ཏིང་ངེ་འཛིན་སྒོམ་པའི་བར་རྣམས་ཡིན་པའི་ཕྱིར། ལྔ་པ་དགོས་པ་ཡོད་དེ། མཐོང་
སྒོམ་གྱི་ལམ་མ་སྐྱེས་པ་སྐྱེད་པ་དང་། སྐྱེས་པ་རྣམས་མྱུར་དུ་རྫོགས་པའི་ཆེད་དུ་ཡིན་
པའི་ཕྱིར། དྲུག་པ་སྒྲ་དོན་ཡོད་དེ། མཐོང་སྤངས་ལས་རིང་དུ་སོང་བས་ན་འཕགས་



163
སྐབས་གཞི་པ།
པ༑ མྱ་ངན་ལས་འདས་པའི་གྲོང་ཁྱེར་དུ་ཕྱིན་པར་བྱེད་པས་ན་ལམ། འཕགས་ལམ་
གྱི་ཕྱོགས་གཅིག་ཡིན་པས་ན་ཡན་ལག་ཅེས་བརྗོད་པའི་ཕྱིར། དཔེར་ན་ལུས་ཀྱི་ཡན་
ལག་བཞིན་ནོ། །དེ་དག་འཕགས་ལམ་ཡན་ལག་ཏུ་འགྱུར་ཚུལ་ཡོད་དེ། ཡང་དག་
པའི་ལྟ་བ་ནི་མཉམ་གཞག་ཏུ་རྟོགས་པའི་ལྟ་བ་རྗེས་ཐོབ་ཏུ་ཡོངས་སུ་དཔྱོད་པར་བྱེད་
པའི་ཡན་ལག་དང་། ཡང་དག་པའི་རྟོག་པ་ནི་མཉམ་གཞག་ཏུ་རྟོགས་པའི་ལྟ་བ་རྗེས་
ཐོབ་ཏུ་གཞན་ལ་གོ་བར་བྱེད་པའི་ཡན་ལག་དང་། ཡང་དག་པའི་ངག་ལས་ཀྱི་མཐའ་
འཚོ་བ་གསུམ་ནི་གཞན་ཡིད་ཆེས་པར་བྱེད་པའི་ཡན་ལག ཡང་དག་པའི་རྩོལ་བ་
སོགས་གསུམ་ནི་གཉེན་པོའི་ཡན་ལག་ཏུ་འདུ་བའི་ཕྱིར། དེ་ཡང་ཡང་དག་པའི་ངག་
སོགས་གསུམ་གཞན་ཡིད་ཆེས་པར་བྱེད་པའི་ཡན་ལག་ཡིན་ཏེ། དང་པོས་ལྟ་བ་རྣམ་
དག་ཏུ་ཡིད་ཆེས་པར་བྱེད། གཉིས་པས་ཚུལ་ཁྲིམས་རྣམ་དག་ཏུ་ཡིད་ཆེས་པར་བྱེད།
གསུམ་པས་འདོད་པ་ཆུང་ཞིང་ཡོ་བྱད་བཉུངས་པར་ཡིད་ཆེས་པར་བྱེད་པའི་ཕྱིར། ཡང་
དག་པའི་རྩོལ་བ་སོགས་གསུམ་གཉེན་པོའི་ཡན་ལག་ཡིན་ཏེ། ཡང་དག་པའི་རྩོལ་བ་
སྒོམ་སྤངས་ཀྱི་གཉེན་པོའི་ཡན་ལག་དང་། ཡང་དག་པའི་དྲན་པ་བྱིང་རྒོད་ཀྱི་གཉེན་
པོའི་ཡན་ལག་དང་། ཡང་དག་པའི་ཏིང་ངེ་འཛིན་དབང་ངམ་སྙོམས་འཇུག་གི་སྒྲིབ་
པའི་གཉེན་པོའི་ཡན་ལག་ཡིན་པའི་ཕྱིར། དེ་ལྟར་ཡང་དབུས་མཐའ་ལས། ཡོངས་
སུ་དཔྱོད་དང་གོ་བྱེད་དང་། །རྣམ་གསུམ་གཞན་ཡིད་ཆེས་པར་བྱེད། །མི་མཐུན་
ཕྱོགས་ཀྱི་གཉེན་པོར་ནི། །ལམ་གྱི་ཡན་ལག་དེ་བརྒྱད་དོ། །ལྟ་དང་ཚུལ་ཁྲིམས་ཡོ་
བྱད་བཉུངས། །གཞན་ལ་རྣམ་པར་རིག་བྱེད་འདོད། །ཉོན་མོངས་ཉེ་བའི་ཉོན་མོངས་
དབང་། །མི་མཐུན་ཕྱོགས་ཀྱི་གཉེན་པོའོ། །ཞེས་གསུངས།



164
ཕར་ཕྱིན་སྤྱི་དོན།
གཉིས་པ་བྱང་ཆུབ་སེམས་དཔའ་ལ་ཡོད་པ་དང་རྗེས་སུ་མཐུན་པའི་རྣམ་མཁྱེན་
གྱི་རྣམ་པ་བཤད་དུ་ཡོད་དེ། གཉེན་པོའི་ལམ་སྤྲུལ་ལམ་མཐོང་ཆོས་ལ་བདེ་བར་གནས་
ཀྱི་ལམ་འཇིག་རྟེན་ལས་འདས་པའི་ལམ་སྤོང་བའི་ལམ་སངས་རྒྱས་ཉིད་ཀྱི་ལམ་དང་
སྡེ་ཚན་དྲུག་ཡོད་པའི་ཕྱིར། དང་པོ་ཡོད་དེ། ཐུན་མོང་བའི་དབང་དུ་བྱས་པ་དང་།
ཐུན་མོང་མ་ཡིན་པའི་དབང་དུ་བྱས་པ་གཉིས་ཡོད་པའི་ཕྱིར། དང་པོ་ཡོད་དེ། ཐུན་
མོང་བའི་དབང་དུ་བྱས་པའི་རྣམ་པར་ཐར་པའི་སྒོ་སྟོང་པ་ཉིད་ཀྱི་ཏིང་ངེ་འཛིན་དང་།
རྣམ་པར་ཐར་པའི་སྒོ་མཚན་མ་མེད་པའི་ཏིང་ངེ་འཛིན་དང་། རྣམ་པར་ཐར་པའི་སྒོ་
སྨོན་པ་མེད་པའི་ཏིང་ངེ་འཛིན་གསུམ་ཡོད་པའི་ཕྱིར། དེ་གསུམ་གྱི་དམིགས་པ་ཡོད་
དེ༑ དང་པོས་སྡུག་བསྔལ་བདེན་པའི་ཁྱད་ཆོས་སྟོང་བདག་མེད་གཉིས་ལ་དམིགས།
གཉིས་པས་འགོག་ལམ་གྱི་རྣམ་པ་བརྒྱད་ལ་དམིགས། གསུམ་པས་སྡུག་བསྔལ་བདེན་
པའི་ཁྱད་ཆོས་མི་རྟག་སྡུག་བསྔལ་གཉིས་དང་། ཀུན་འབྱུང་བདེན་པའི་རྣམ་པ་བཞི་
འ་དམིགས་པའི་ཕྱིར་དང༌། མཛོད་ལས་ཀྱང་བདེན་བཞི་དེའི་དམིགས་པར་བཤད་
པའི་ཕྱིར། རྒྱུན་ལས་ནི། ཆོས་ཀྱི་སྡོམ་བཞི་དེའི་དམིགས་པར་བཤད་དེ། འདུས་
བྱས་ཐམས་ཅད་མི་རྟག་པ། ཟག་བཅས་ཐམས་ཅད་སྡུག་བསྔལ་བ་གཉིས་རྣམ་པར་
ཐར་པའི་སྒོ་སྨོན་པ་མེད་པའི་དམིགས་པ་དང་། ཆོས་ཐམས་ཅད་སྟོང་ཞིང་བདག་མེད་
པ་ནི་རྣམ་པར་ཐར་པའི་སྒོ་སྟོང་པ་ཉིད་ཀྱི་དམིགས་པ་དང་། མྱ་ངན་ལས་འདས་པ་
ཞི་བ་ནི་རྣམ་པར་ཐར་པའི་སྒོ་མཚན་མ་མེད་པའི་དམིགས་པར་བཤད་པའི་ཕྱིར་ཏེ། དེ་
ཉིད་ལས། ཏིང་འཛིན་གསུམ་གྱི་སྤྱོད་ཡུལ་དུ། །ཆོས་ཀྱི་སྡོམ་ནི་རྣམ་པ་བཞི། །བྱང་
ཆུབ་སེམས་དཔའ་རྣམས་ལ་བཤད། །ཞེས་གསུངས། མཛོད་ལས་བཤད་ཚུལ་ནི་མཚན་



165
སྐབས་གཞི་པ།
མ་མེད་པའི་ཏིང་ངེ་འཛིན་དེ་འགོག་བདེན་གྱི་རྣམ་པ་བཞིའི་རྣམ་པ་ཅན་དང་། སྨོན་
མེད་ཀྱི་ཏིང་ངེ་འཛིན་དེ་ལམ་བདེན་གྱི་རྣམ་པ་བཞི། ཀུན་འབྱུང་གི་རྣམ་པ་བཞི། སྡུག་
བདེན་གྱི་མི་རྟག་སྡུག་བསྔལ་ཏེ་རྣམ་པ་བཅུ་སྒོམ་པ་དང་། སྟོང་པ་ཉིད་ཀྱི་ཏིང་ངེ་འཛིན་
ནི་སྡུག་བདེན་གྱི་སྟོང་བདག་མེད་གཉིས་སྒོམ་པར་བཤད་དེ། དེ་ཉིད་ལས། མཚན་
མེད་ཞི་བའི་རྣམ་པ་དང་། སྟོང་ཉིད་བདག་མེད་སྟོང་ཉིད་དུ། །འཇུག་པའོ་སྨོན་པ་
མེད་པ་ནི། །དེ་ལས་གཞན་བདེན་རྣམ་པ་དང་། །ཞེས་གསུངས། དེས་ན་མི་རྟག་
སོགས་བཅུ་དྲུག་དང་ཆོས་ཀྱི་སྡོམ་བཞི་དང་། ཡན་ལག་བཅུ་གཉིས་འཇུག་ལྡོག་སྒོམ་
པ་སོགས་སྐྱེས་བུ་འབྲིང་དང་ཐུན་མོང་བའི་བསམ་པ་སྦྱོང་བ་ནི། ཐུན་མོང་བའི་རྣམ་
ཐར་སྒོ་གསུམ་སྒོམ་ཚུལ་ལོ། །འོ་ན་ཐུན་མོང་བའི་རྣམ་ཐར་སྒོ་གསུམ་བསྒོམས་པ་
དེ་དག་གཉེན་པོའི་ལམ་དུ་ཇི་ལྟར་འཇོག་ཅེ་ན། དེའི་འཇོག་ཚུལ་ཡོད་དེ། ཐུན་མོང་
བའི་རྣམ་པར་ཐར་པའི་སྒོ་སྟོང་པ་ཉིད་ཀྱི་ཏིང་ངེ་འཛིན་གྱིས་བདག་ཏུ་ལྟ་བའི་གཉེན་
པོ་བྱེད། ཏིང་ངེ་འཛིན་གཉིས་པས་དེའི་རྒྱུན་གྱི་ཚུལ་མིན་ཡིད་བྱེད་ཀྱི་གཉེན་པོ་བྱེད།
ཏིང་ངེ་འཛིན་གསུམ་པས་ཁམས་གསུམ་ལ་དོན་དམ་པར་ཐོབ་བྱར་སྨོན་པའི་གཉེན་པོ་
བྱེད་པའི་ཕྱིར། འོ་ན་མདོ་ལས། སྟོང་པ་ཉིད་དང་། མཚན་མ་མེད་པ་དང་། སྨོན་
པ་མེད་པ་དང་ཞེས་གསུངས་པ་དང༌། སྟོང་པ་ཉིད་ཀྱི་ཏིང་ངེ་འཛིན་དང༌། མཚན་
མ་མེད་པའི་ཏིང་ངེ་འཛིན་དང་། སྨོན་པ་མེད་པའི་ཏིང་ངེ་འཛིན་ཞེས་གསུངས་པ་དང་།
ཡང་རྣམ་པར་ཐར་པའི་སྒོ་སྟོང་པ་ཉིད་དང་། རྣམ་པར་ཐར་པའི་སྒོ་མཚན་མ་མེད་
པ་ཉིད་དང་། རྣམ་པར་ཐར་པའི་སྒོ་སྨོན་པ་མེད་པ་ཉིད་དང་། ཞེས་གསུངས་པའི་
ཁྱད་པར་གང་ཞེ་ན། ཁྱད་པར་ཡོད་དེ། དང་པོས་སྟོང་ཉིད་ལ་དམིགས་པའི་ཐོས་



ཕར་ཕྱིན་སྤྱི་དོན།
166
བསམ་སྒོམ་གསུམ་གྱི་ཤེས་རབ་སྤྱིར་བསྟན། གཉིས་པས་སྟོང་ཉིད་ལ་དམིགས་པའི་
བསྒོམས་བྱང་གི་འཇིག་རྟེན་དང་འཇིག་རྟེན་ལས་འདས་པའི་ལམ་བསྟན། གསུམ་པས་
སྟོང་ཉིད་ལ་དམིགས་པའི་འཇིག་རྟེན་ལས་འདས་པའི་བསྒོམས་བྱུང་ཁོ་ན་བསྟན་པའི་
ཕྱིར་ཏེ། བསྡུ་བ་ལས། གང་དུ་སྟོང་པ་ཉིད་དང༌། སྨོན་པ་མེད་པ་དང་། མཚན་མ་
མེད་པ་བྱེ་བྲག་མེད་པར་གསུངས་པ་དེར་ནི་དེ་དག་ཐོས་པ་དང་བསམ་པ་དང་བསྒོམས་
པ་ལས་བྱུང་བ་ཉིད་ཡིན་པར་ལྟ་བར་བྱའོ། །གང་དུ་དེ་དག་ཏིང་ངེ་འཛིན་གྱི་སྒྲ་ཁོ་
ནར་གསུངས་པ་དེར་ནི་དེ་དག་བསྒོམས་པ་ལས་བྱུང་བ་འཇིག་རྟེན་པ་དང་འཇིག་རྟེན་
ལས་འདས་པ་ཉིད་ཡིན་པར་ལྟ་བར་བྱའོ། །གང་དུ་དེ་དག་རྣམ་པར་ཐར་པའི་སྒོའི་
སྒྲར་གསུངས་པ་དེ་ནི་དེ་དག་འཇིག་རྟེན་ལས་འདས་པ་ཉིད་ཡིན་པར་ལྟ་བར་བྱའོ། །ཞེས་
གསུངས། གཉིས་པ་ཐུན་མོང་མ་ཡིན་པའི་རྣམ་ཐར་སྒོ་གསུམ་བཞག་ཏུ་ཡོད་དེ། ཆོས་
རྣམས་ཀྱི་ངོ་བོ་ཉིད་བདེན་སྟོང་དུ་མངོན་སུམ་དུ་རྟོགས་པའི་ཡེ་ཤེས་ནི་རྣམ་པར་ཐར་
པའི་སྒོ་སྟོང་པ་ཉིད་ཀྱི་ཏིང་ངེ་འཛིན་དང༌། འདུས་བྱས་ཀྱི་ཆོས་རྣམས་ཀྱི་རྒྱུ་བདེན་
སྟོང་དུ་མངོན་སུམ་དུ་རྟོགས་པའི་ཡེ་ཤེས་ནི་རྣམ་པར་ཐར་པའི་སྒོ་མཚན་མ་མེད་པའི་
ཏིང་ངེ་འཛིན་དང་། དེ་རྣམས་ཀྱི་འབྲས་བུ་བདེན་སྟོང་མངོན་སུམ་དུ་རྟོགས་པའི་ཡེ་
ཤེས་ནི་རྣམ་པར་ཐར་པའི་སྒོ་སྨོན་མེད་ཀྱི་ཏིང་ངེ་འཛིན་ཡིན་པའི་ཕྱིར། སྡེ་ཚན་གཉིས་
པ་སྤྲུལ་ལམ་དང་གསུམ་པ་མཐོང་ཆོས་ལ་བདེར་གནས་ཀྱི་ལམ་བཤད་དུ་ཡོད་དེ། དང་
པོ་ལ་གཟུགས་ཅན་གྱི་རྣམ་ཐར་གསུམ། གཉིས་པ་ལ་གཟུགས་ཅན་མ་ཡིན་པའི་རྣམ་
ཐར་ལྔ་སྟེ་བརྒྱད་ཡོད་པའི་ཕྱིར། དང་པོ་ཡོད་དེ། གཟུགས་ཅན་གཟུགས་ལ་ལྟ་བའི་
༡༽ སྤར་རྙིང་ ༡༤༡/བ/༢ འཇིག་རྟེན་པའི་



167
སྐབས་གཞི་པ།
རྣམ་ཐར། གཟུགས་མེད་གཟུགས་ལ་ལྟ་བའི་རྣམ་ཐར། སྡུག་པའི་རྣམ་ཐར་གསུམ་
དུ་ཡོད་པའི་ཕྱིར། གཉིས་པ་ཡོད་དེ། གཟུགས་མེད་ཀྱི་རྣམ་ཐར་བཞི་འགོག་པའི་རྣམ་
ཐར་གཅིག་སྟེ་ལྔ་ཡོད་པའི་ཕྱིར། །
སྐབས་འདིར་མཐའ་དཔྱད་པ་ལ་དྲུག་ཡོད་དེ། གྲངས་ངེས་རྟེན་ངོ་བོ་སྒོམ་
ཚུལ་དགོས་པ་སྒྲ་དོན་བཤད་པ་རྣམས་སུ་ཡོད་པའི་ཕྱིར། དང་པོ་གྲུབ་སྟེ། གཟུགས་
ཅན་གྱི་རྣམ་ཐར་གསུམ་དང༌། གཟུགས་ཅན་མ་ཡིན་པའི་རྣམ་ཐར་ལྔ་སྟེ་བརྒྱད་དུ་
གྲངས་ངེས་པའི་ཕྱིར། དང་པོ་ལ་གསུམ་དུ་གྲངས་ངེས་ཏེ། གཟུགས་ཇི་ལྟར་འདོད་
འདོད་དུ་སྤྲུལ་མི་ནུས་པའི་སྒྲིབ་པའི་གཉེན་པོར་གཟུགས་ཅན་གྱི་རྣམ་ཐར་སྒོམ་པ་གང་
ཞིག དེའི་གཉེན་པོར་བསྒོམ་པའི་རྣམ་ཐར་ལ་གསུམ་དུ་ངེས་པའི་ཕྱིར་ཏེ། རྣལ་
འབྱོར་པ་རང་ཉིད་ལ་གཟུགས་ཅན་གྱི་འདུ་ཤེས་བཞག་སྟེ་ཕྱི་རོལ་གྱི་གཟུགས་རྣམས་
ལ་བཟང་ངན་དང་ཆེ་ཆུང་སོགས་སུ་སྤྲུལ་མི་ནུས་པའི་སྒྲིབ་པའི་གཉེན་པོར་གཟུགས་
ཅན་གཟུགས་ལ་ལྟ་བའི་རྣམ་ཐར་སྒོམ་དགོས། རྣལ་འབྱོར་པ་རང་ཉིད་ལ་གཟུགས་
ཅན་མ་ཡིན་པ་མིང་བཞིའི་ཕུང་པོ་ཙམ་གྱི་འདུ་ཤེས་བཞག་སྟེ་ཕྱི་རོལ་གྱི་གཟུགས་རྣམས་
ལ་བཟང་ངན་དང་ཆེ་ཆུང་སོགས་སུ་སྤྲུལ་མི་ནུས་པའི་སྒྲིབ་པའི་གཉེན་པོར་གཟུགས་
མེད་གཟུགས་ལ་ལྟ་བའི་རྣམ་ཐར་སྒོམ་དགོས། དེ་གཉིས་དག་བྱེད་དུ། སྡུག་པའི་
རྣམ་ཐར་སྒོམ་དགོས་པའི་ཕྱིར། དེའི་ཕྱི་མ་གྲུབ་སྟེ། དང་པོ་གཉིས་ཀྱི་སྐབས་སུ་གཟུགས་
སྡུག་པ་སྤྲུལ་པ་ལ་དགའ་བ་དང༌། མི་སྡུག་པ་སྤྲུལ་བ་ལ་མི་དགའ་བ་འབྱུང་བས་དེའི་
གཉེན་པོར་གཟུགས་སྣང་ཐམས་ཅད་སྡུག་པར་རོ་གཅིག་ཏུ་མོས་པའི་སྒོ་ནས། གཟུགས་
སྣང་ཐམས་ཅད་ལ་སྤྲུལ་འདོད་སྐྱེད་པའི་ཕྱིར་དུ་གསུམ་པ་སྒོམ་དགོས་པའི་ཕྱིར།



168
ཕར་ཕྱིན་སྤྱི་དོན།
གཟུགས་ཅན་མ་ཡིན་པའི་རྣམ་ཐར་ལ་ལྔར་ངེས་ཏེ། གདུལ་བྱ་ཐུན་མོང་བ་རྣམས་
ཀྱིས་མཐོང་བའི་ཆོས་ཚེ་འདི་ཉིད་ལ་བདེ་བར་གནས་པའི་ཕྱིར་དུ་གཟུགས་ཅན་མ་ཡིན་
པའི་རྣམ་ཐར་བསྒོམ་པ་གང་ཞིག རང་སའི་སྙོམས་འཇུག་གི་སྒྲིབ་པ་ཟད་པའི་ཏིང་
ངེ་འཛིན་ཁྱད་པར་ཅན་ལ་བདེ་བར་གནས་པའི་ཕྱིར་དུ་གཟུགས་མེད་ཀྱི་རྣམ་ཐར་བཞི་
སྒོམ་དགོས། ཚོར་འདུ་རགས་པ་ཞི་བའི་ཏིང་ངེ་འཛིན་ལ་བདེ་བར་གནས་པའི་ཕྱིར་
དུ་འགོག་པའི་རྣམ་ཐར་སྒོམ་དགོས་པའི་ཕྱིར། གཉིས་པ་རྟེན་བཤད་དུ་ཡོད་དེ། ལུས་
རྟེན་དང་། སེམས་རྟེན་དང་། རྟེན་གྱི་གང་ཟག་གང་གི་རྒྱུད་ལ་ཡོད་དཔྱད་པ་རྣམས་
སུ་ཡོད་པའི་ཕྱིར། དང་པོ་ཡོད་དེ། མཛོད་པ་ལྟར་ན། གཟུགས་མེད་ཞེས་བྱ་ཁམས་
གསུམ་གྱི། །རྟེན་ཅན་ལྷག་མ་མི་ལས་སྐྱེ། །ཞེས་གསུངས་པ་ལྟར། གཟུགས་མེད་ཀྱི་
རྣམ་ཐར་བཞི་ཁམས་གསུམ་ཀའི་རྟེན་ལ་སྐྱེ་བ་དང་། གཟུགས་ཅན་གྱི་རྣམ་ཐར་གསུམ་
པོ་ཡི་ཁོ་ནའི་རྟེན་ལ་སྐྱེ་བ་ཡིན་ལ། ཕྱི་མ་གསུམ་ལ་སའི་དངོས་གཞིར་ཡང་དེ་བཞིན་
དུ་གསུངས་ཀྱང་རང་ལུགས་བྱང་སེམས་ཐབས་ལ་མཁས་པ་ཡིན་པས། འདོད་གཟུགས་
ཀྱི་ལྷའི་རྟེན་ལ་གཟུགས་ཅན་གྱི་རྣམ་ཐར་གསུམ་དང་འགོག་པའི་རྣམ་ཐར་སྐྱེད་པ་ཡོད་
པའི་ཕྱིར། གཉིས་པ་སེམས་རྟེན་ཡོད་དེ། གཟུགས་ཅན་གྱི་རྣམ་ཐར་གསུམ་ངེས་པར་
བསམ་གཏན་གྱི་དངོས་གཞི་ལ་བརྟེན་ནས་སྐྱེད་པ་དང་། གཟུགས་མེད་ཀྱི་རྣམ་ཐར་
བཞི་རང་རང་གི་དངོས་གཞིའི་སེམས་ལ་བརྟེན་ནས་སྐྱེད་པ་དང་། འགོག་པའི་རྣམ་
ཐར་ནི་སྲིད་རྩེའི་སེམས་ལ་བརྟེན་ནས་སྐྱེད་པའི་ཕྱིར། དང་པོ་གྲུབ་སྟེ། ཀུན་བཏུས་
ལས། ཡོན་ཏན་ལྷག་མ་རྣམས་ནི་ཉན་ཐོས་སམ་བྱང་ཆུབ་སེམས་དཔའ་འམ་དེ་བཞིན་
གཤེགས་པ་ཡང་རུང་སྟེ། རབ་ཀྱི་མཐར་ཐུག་པའི་བསམ་གཏན་བཞི་པ་ལ་བརྟེན་ནས་



སྐབས་གཞི་པ།
169
མངོན་པར་བསྒྲུབ་བོ། །ཞེས་གསུངས། ལུང་འདིས་རྣམ་ཐར་སོགས་ཕྱི་རོལ་པའི་
རྒྱུད་ལ་མེད་པར་བསྟན་ཏེ། ཚིག་གི་ནུས་པའོ། །འདོད་སེམས་ལ་བརྟེན་ནས་རྣམ་
ཐར་བསྐྱེད་པ་མེད་དེ། སློབ་པའི་གང་ཟག་གིས་འདོད་སེམས་ལ་བརྟེན་ནས་རང་སའི་
སྙོམས་འཇུག་གི་སྒྲིབ་པ་ལས་གྲོལ་བ་མེད་པའི་ཕྱིར། གཟུགས་ཅན་གྱི་རྣམ་ཐར་གསུམ་
གཟུགས་མེད་ཀྱི་སེམས་ལ་བརྟེན་ནས་བསྐྱེད་པ་མེད་དེ། རྣམ་ཐར་དང་པོ་གཉིས་ཡིན་
ན་གཟུགས་ཡུལ་དུ་བྱེད་པས་ཁྱབ་པ་གང་ཞིག སློབ་པའི་རྒྱུད་ཀྱི་གཟུགས་མེད་ཀྱི་
དངོས་གཞིས་གཟུགས་ཡུལ་དུ་བྱེད་པ་མེད་པའི་ཕྱིར། འོ་ན་ཉི་སྣང་འགྲེལ་ཆེན་གཉིས་
དང་རྣམ་བཤད་ལས་བསམ་གཏན་དང་གཟུགས་མེད་ཀྱི་སེམས་གཉིས་གདམ་ང་ཅན་
དུ་གསུངས་པ་དང་འགལ་ལོ་ཞེ་ན། མི་འགལ་ཏེ། བྱང་སེམས་ཀྱིས་གཟུགས་མེད་
ཀྱི་སེམས་ལ་བརྟེན་ནས་རྣལ་འབྱོར་པ་རང་ལ་གཟུགས་ཅན་གྱི་འདུ་ཤེས་བཤིག་ནས།
དེ་མ་ཐག་ཏུ་བསམ་གཏན་གྱི་དངོས་གཞི་ལ་བརྟེན་ཏེ་རྣམ་ཐར་གཉིས་པ་བསྒོམ་པའི་
དབང་དུ་བྱས་པའི་ཕྱིར་ཏེ། གཟུགས་མེད་ཀྱི་དངོས་གཞི་ལ་བརྟེན་ན་གཟུགས་ཀྱི་འདུ་
ཤེས་བཤིག་སླ་བའི་ཕྱིར་རོ། །མཛོད་པ་ལྟར་ན་རྣམ་ཐར་དང་པོ་གཉིས་བསམ་གཏན་
དང་པོ་གཉིས་ལ་བརྟེན་ནས་སྒོམ་སྟེ་འདོད་པའི་ཁ་དོག་ལ་ཆགས་པའི་གཉེན་པོར་བསམ་
གཏན་དང་པོའི་དངོས་གཞི་ལ་བརྟེན་ནས་རྣམ་ཐར་དང་པོ་བསྒོམ། བསམ་གཏན་དང་
པོའི་ཁ་དོག་ལ་ཆགས་པའི་གཉེན་པོར་བསམ་གཏན་གཉིས་པའི་དངོས་གཞི་ལ་བརྟེན་
ནས་རྣམ་ཐར་གཉིས་པ་བསྒོམ། དེ་གཉིས་ཀ་ཡང་མི་སྡུག་པའི་ཏིང་ངེ་འཛིན་དུ་འཇོག་
པའི་ཕྱིར་ཏེ། དེ་ཉིད་ལས། རྣམ་པར་ཐར་བརྒྱད་དང་པོ་གཉིས། །མི་སྡུག་བསམ་
གཏན་གཉིས་ན་ཡོད། །ཞེས་གསུངས། གསུམ་པ་རྟེན་གྱི་གང་ཟག་གང་གི་རྒྱུད་ལ་



170
ཕར་ཕྱིན་སྤྱི་དོན།
ཡོད་དཔྱད་དུ་ཡོད་དེ། ཐེག་དམན་གྱི་དབང་དུ་བྱས་ན་བསམ་གཏན་གྱི་དངོས་གཞི་
ཐོབ་པའི་ཕྱིར་མི་འོང་དང་། དགྲ་བཅོམ་པའི་རྒྱུད་ལ་ཡོད་ཀྱི་རྒྱུན་ཞུགས་དང་ཕྱིར་
འོང་ལ་མེད། ཐེག་ཆེན་གྱི་དབང་དུ་བྱས་ན་བྱང་སེམས་ཀྱི་ཚོགས་ལམ་ཆེན་པོ་ནས་
ཐོབ་པའི་ཕྱིར། གསུམ་པ་ངོ་བོ་ཡོད་དེ། གཟུགས་ཅན་གྱི་རྣམ་ཐར་གསུམ་གྱི་ངོ་བོ་
དང༌། གཟུགས་ཅན་མ་ཡིན་པའི་རྣམ་ཐར་ལྔའི་ངོ་བོ་གཉིས་སུ་ཡོད་པའི་ཕྱིར། དང་
པོ་གྲུབ་སྟེ། བསམ་གཏན་གྱི་དངོས་གཞི་ལ་བརྟེན་ནས་རྣལ་འབྱོར་པ་རང་ཉིད་ལ་
གཟུགས་ཅན་གྱི་འདུ་ཤེས་བཞག་སྟེ། ཕྱི་རོལ་གྱི་གཟུགས་རྣམས་ལ་བཟང་ངན་ཆེ་ཆུང་
སྣ་ཚོགས་སུ་སྤྲུལ་ཏེ་བལྟ་བའི་བདག་རྐྱེན་དུ་གྱུར་པའི་ཏིང་ངེ་འཛིན་མཚུངས་ལྡན་དང་
བཅས་པ་ནི་རྣམ་ཐར་དང་པོ་དང་། ཡང་དེ་ལ་བརྟེན་ནས་རྣལ་འབྱོར་པ་རང་ཉིད་ལ་
གཟུགས་ཅན་མིན་པ་མིང་བཞིའི་ཕུང་པོ་ཙམ་གྱི་འདུ་ཤེས་བཞག་སྟེ། ཕྱི་རོལ་གྱི་གཟུགས་
རྣམས་ལ་བཟང་ངན་ཆེ་ཆུང་སྣ་ཚོགས་སུ་སྤྲུལ་ཏེ་བལྟ་བའི་བདག་རྐྱེན་དུ་གྱུར་པའི་ཏིང་
ངེ་འཛིན་མཚུངས་ལྡན་དང་བཅས་པ་ནི་རྣམ་ཐར་གཉིས་པ་དང་། འདུ་ཤེས་གསུམ་
ལ་བརྟེན་ནས་ཉེས་པ་གསུམ་ཁེགས་ཏེ་གཟུགས་སྣང་ཐམས་ཅད་སྡུག་པར་རོ་གཅིག་ཏུ་
མོངས་ཤིང་། གཟུགས་སྣང་ཐམས་ཅད་ལ་སྤྲུལ་འདོད་སྐྱེད་པའི་བདག་རྐྱེན་དུ་གྱུར་པའི་
ཏིང་ངེ་འཛིན་མཚུངས་ལྡན་དང་བཅས་པ་ནི། རྣམ་ཐར་གསུམ་པའི་ངོ་བོར་འཇོག་
པའི་ཕྱིར། འོ་ན་འདུ་ཤེས་གསུམ་ལ་བརྟེན་ནས་ཉེས་པ་གསུམ་ཁེགས་ཚུལ་ཇི་ལྟར་ཡིན་
ཞེ་ན། དེ་ཡང་ཉེས་པ་གསུམ་ཡོད་དེ། སྡུག་མི་སྡུག་ཕན་ཚུན་ལྟོས་མེད་དུ་འཛིན་པ་
དང༌། དེ་གཉིས་ཕན་ཚུན་ངོ་བོ་ཉིད་ཀྱིས་ཐ་དད་དུ་འཛིན་པ་དང་། མི་སྡུག་པ་སྤྲུལ་
པ་ལ་མི་དགའ་བའི་ཉེས་པ་དང་གསུམ་ཡོད་པའི་ཕྱིར། འདུ་ཤེས་གསུམ་ཡོད་དེ། ཕན་



སྐབས་གཞི་པ།
ཚུན་ལྟོས་པའི་འདུ་ཤེས་དང་། རྗེས་སུ་འབྲེལ་བའི་འདུ་ཤེས་དང་། གཟུགས་སྣང་
ཐམས་ཅད་སྡུག་པར་རོ་གཅིག་ཏུ་མོས་པའི་འདུ་ཤེས་གསུམ་ཡོད་པའི་ཕྱིར། འདུ་ཤེས་
གསུམ་གྱིས་ཉེས་པ་གསུམ་གྱི་གཉེན་པོ་བྱེད་ཚུལ་ཡོད་དེ། དངུལ་བུམ་ལྟ་བུ་གསེར་
བུམ་ལ་ལྟོས་ཏེ་མི་སྡུག་པའི་འདུ་ཤེས་བསྒོམས་པས་ཉེས་པ་དང་པོ་བཟློག དངུལ་བུམ་
གཅིག་ཉིད་ལ་གསེར་བུམ་ལ་ལྟོས་ཏེ་མི་སྡུག་པ་དང་། རྫ་བུམ་ལ་ལྟོས་ཏེ་སྡུག་པ་གཉིས་
ཀ་རྗེས་སུ་འབྲེལ་བར་བསྒོམས་པས་ཉེས་པ་གཉིས་པ་བཟློག །གཟུགས་སྣང་ཐམས་
ཅད་སྡུག་པར་རོ་གཅིག་ཏུ་མོས་པར་བྱས་པས་ཉེས་པ་གསུམ་པ་བཟློག་པའི་ཕྱིར། གཉིས་
པ་གཟུགས་ཅན་མིན་པའི་རྣམ་ཐར་ལྔའི་ངོ་བོ་ཡོད་དེ། ས་རང་རང་གི་སྙོམས་འཇུག་
གི་སྒྲིབ་པ་ལས་གྲོལ་བའི་གཟུགས་མེད་ཀྱི་དངོས་གཞི་བཞི་པོ་གཟུགས་ཅན་མིན་པའི་
རྣམ་ཐར་དང་པོ་བཞིའི་ངོ་བོ་དང༌། འགོག་པ་ལ་སྙོམས་པར་འཇུག་པའི་སྙོམས་འཇུག་
དེ་འགོག་པའི་རྣམ་ཐར་གྱི་ངོ་བོ་ཡིན་པའི་ཕྱིར། ཁ་ཅིག་གསེར་ཕྲེང་ལྟར་ན་འདི་འགོག་
སྙོམས་ཡིན་པར་བྱ་དགོས་ན། རྣམ་བཤད་ལྟར་ན་མིན་པར་སེམས་ཏེ། འགོག་པའི་
རྣམ་ཐར་ནི་འདས་ལམ་གྱི་ངོ་བོར་བསྐྱེད་ནུས་ཤིང་། འགོག་པའི་སྙོམས་འཇུག་དེ་ལྟར་
བསྐྱེད་མི་ནུས་པའི་ཕྱིར་གསུངས་ཏེ་དཔྱད་དོ། །བཞི་པ་རྣམ་ཐར་བརྒྱད་ཀྱི་སྒོམ་ཚུལ་
ཡོད་དེ། སོ་སོའི་ངོ་བོ་བཤད་པ་ཉིད་ཀྱིས་སྒོམ་ཚུལ་ཡང་གོ་ནུས་པའི་ཕྱིར་རོ། །ལྔ་
པ་ངགོས་པའང་ཡོད་དེ། སྔ་མ་བཞིན་དུ་སོ་སོའི་ངོ་བོ་བཤད་པས་གོ་ནུས་པའི་ཕྱིར།
དྲུག་པ་སྒྲ་དོན་ནི། གཟུགས་ཅན་གྱི་རྣམ་ཐར་གསུམ་གྱི་སྒྲ་དོན་ཡོད་དེ། རྣལ་འབྱོར་
པ་རང་ཉིད་ལ་གཟུགས་ཅན་གྱི་འདུ་ཤེས་བཞག་ནས་གཟུགས་ལ་བལྟ་བའི་རྣམ་ཐར་ཡིན་
པས་གཟུགས་ཅན་གཟུགས་ལ་བལྟ་བའི་རྣམ་ཐར་དང་། རྣལ་འབྱོར་པ་རང་ཉིད་ལ་



172.
ཕར་ཕྱིན་སྤྱི་དོན། 172_
གཟུགས་མེད་པའི་འདུ་ཤེས་བཞག་ནས་གཟུགས་ལ་བལྟ་བའི་རྣམ་ཐར་ཡིན་པས་གཟུགས་
མེད་གཟུགས་ལ་ལྟ་བའི་རྣམ་ཐར་དང་། གཟུགས་སྣང་ཐམས་ཅད་སྡུག་པར་རོ་གཅིག་
ཏུ་མོས་པའི་རྣམ་ཐར་ཡིན་པས་སྡུག་པའི་རྣམ་ཐར་ཞེས་བརྗོད་པའི་ཕྱིར། གཟུགས་
ཅན་མིན་པའི་རྣམ་ཐར་ལྔའི་སྒྲ་དོན་ཡོད་དེ། གཟུགས་མེད་ཀྱི་ས་རང་རང་གི་སྙོམས་
འཇུག་གི་སྒྲིབ་པ་ལས་རྣམ་པར་ཐར་པས་གཟུགས་མེད་ཀྱི་རྣམ་ཐར་དང་། ཚོར་འདུ་
རགས་པ་འགོག་ཅིང་རགས་པ་ལས་རྣམ་པར་ཐར་པས་འགོག་པའི་རྣམ་ཐར་ཞེས་བརྗོད་
པའི་ཕྱིར། རྣམ་ཐར་དང་པོ་གསུམ་ལ་སྤྲུལ་ལམ་ཞེས་བརྗོད་པའི་རྒྱུ་མཚན་ཡོད་དེ།
སྤྲུལ་བསྒྱུར་སྣ་ཚོགས་སྟོན་པའི་བྱེད་ལས་དང་ལྡན་པས་དེ་སྐད་བཤད་པའི་ཕྱིར། རྣམ་
ཐར་ཕྱི་མ་ལྔ་ལ་མཐོང་ཆོས་ལ་བདེ་བར་གནས་ཀྱི་ལམ་ཞེས་བརྗོད་པའི་རྒྱུ་མཚན་ཡོད་
དེ༑ མཐོང་བའི་ཆོས་ཚེ་འདི་ཉིད་ལ་ཏིང་ངེ་འཛིན་གྱིས་བདེ་བར་གནས་པའི་བྱེད་ལས་
དང་ལྡན་པས་དེ་ལྟར་བརྗོད་པའི་ཕྱིར། སྡེ་ཚན་བཞི་པ་འཇིག་རྟེན་ལས་འདས་པའི་
ལ༦་ལ་སྒྲས་བརྗོད་རིགས་ཀྱི་སྒོ་ནས་དབྱེ་ན་དགུ་ཡོད་དེ། བསམ་གཏན་བཞི། གཟུགས་
མེད་བཞི། འགོག་པའི་སྙོམས་འཇུག་དང་དགུར་ཡོད་པའི་ཕྱིར། དེ་རྣམས་ལ་མཐར་
གྱིས་གནས་པའི་སྙོམས་པར་འཇུག་པ་ཞེས་བརྗོད་པའི་རྒྱུ་མཚན་ཡོད་དེ། སྔ་མ་སྔ་མས་
ཕྱི་མ་ཕྱི་མ་མཐར་གྱིས་ཐོབ་པས་ན་དེ་ལྟར་བརྗོད་པའི་ཕྱིར།
སྐབས་འདིར་འགོག་སྙོམས་ཀྱི་མཐའ་དཔྱད་པ་ལ་གསུམ་ཡོད་དེ། མངོན་པ་
ནས་བཤད་ཚུལ། །གཞུང་གཞན་ནས་བཤད་ཚུལ། རང་གི་ལུགས་བཤད་པ་དང་
གཙུམ་དུ་ཡོད་པའི་ཕྱིར། དང་པོ་ལ་བདུན་ཡོད་དེ། གང་ཟག་གང་གིས་སྙོམས་པར་
འཇུག་པ། ས་གང་ལ་འདོད་ཆགས་དང་བྲལ་བ། སེམས་རྟེན་གང་གིས་སྙོམས་པར་



173
སྐབས་གཞི་པ།
འཇུག་པ། ལམ་གང་ལ་བརྟེན་ནས་སྙོམས་པར་འཇུག་པ། འདུ་ཤེས་དང་ཡིད་ལ་
བྱེད་པ་ཇི་ལྟ་བུ་ཞིག་གིས་སྙོམས་པར་འཇུག་པ། དགག་བྱ་གང་འགོག་པ། རྟེན་གང་
ལ་བརྟེན་ནས་སྙོམས་པར་འཇུག་པ་རྣམས་སུ་ཡོད་པའི་ཕྱིར། དང་པོ་ཡོད་དེ། སོ་
སྐྱེ་རྣམས་ཀྱིས་གང་ཟག་གི་བདག་མེད་མངོན་སུམ་དུ་མ་རྟོགས་པས་བདག་ཆད་ཀྱིས་
དོགས་པའི་འཇིགས་པའི་དབང་གིས་སྙོམས་འཇུག་འདི་ལ་གཡང་ས་ལྟ་བུར་མཐོང་བས་
སྙོམས་པར་མི་འཇུག རྒྱུན་ཞུགས་དང་ཕྱིར་འོང་གཉིས་ཀྱིས་སྲིད་རྩེའི་སེམས་མ་
ཐོབ་པས་སྙོམས་པར་མི་འཇུག་ཅིང་། ཐེག་དམན་གྱི་དབང་དུ་བྱས་པ་ལ་ཕྱིར་མི་འོང་
ལུས་མངོན་བྱེད་དང་གཉིས་ཀའི་ཆ་ལས་རྣམ་པར་གྲོལ་བའི་ཉན་ཐོས་དགྲ་བཅོམ་པ་
དང་། བསེ་རུ་ལྟ་བུའི་རང་རྒྱལ་དགྲ་བཅོམ་གྱིས་སྙོམས་པར་འཇུག ཐེག་ཆེན་གྱི་
དབང་དུ་བྱས་པ་ལ་བྱང་སེམས་མཐོང་ལམ་པ་དང་སྒོམ་ལམ་པ་གཉིས་ཀྱིས་སྙོམས་
པར་འཇུག་པའི་ཕྱིར། སངས་རྒྱས་འཕགས་པའི་ཐུགས་རྒྱུད་ལ་འདིར་བསྟན་འགོག་
སྙོམས་མངོན་དུ་མི་འགྱུར་བས་དབང་ལྡན་གྱི་ཚུལ་དུ་ཡོད་དོ། །གཉིས་པ་ཡོད་དེ། སྲིད་
རྩེ་མ་གཏོགས་ཁམས་གསུམ་ཀ་ལ་འདོད་ཆགས་དང་བྲལ་བར་བྱེད་པའི་ཕྱིར་ཏེ། ཀུན་
བཏུས་ལས། འགོག་པའི་སྙོམས་པར་འཇུག་པ་གང་ཞེ་ན། ཅི་ཡང་མེད་པའི་སྐྱེ་མཆེད་
ཀྱི་འདོད་ཆགས་དང་བྲལ་ལ། ཞེས་གསུངས། གསུམ་པ་ཡོད་དེ། སྲིད་རྩེའི་སེམས་
ལ་བརྟེན་ནས་སྙོམས་པར་འཇུག་པའི་ཕྱིར་ཏེ། ཀུན་བཏུས་ལས། སྲིད་པའི་རྩེ་མོ་ལས་
གྱེན་དུ་བསྐྱོད་པས། ཞེས་པ་དང་། མཛོད་ལས། འགོག་པའི་སྙོམས་པར་འཇུག་
པའོ། །ཕྲ་བ་ཕྲ་བའི་མཇུག་ཐོགས་སུ། །ཞེས་གསུངས། བཞི་པ་ཡོད་དེ། འདས་
ལམ་ཁོ་ན་ལ་བརྟེན་ནས་སྙོམས་པར་འཇུག་པའི་ཕྱིར་ཏེ། སྙོམས་པར་འཇུག་པའི་དགོས་



ཕར་ཕྱིན་སྤྱི་དོན།
174
པ་སྲིད་རྩེའི་སས་བསྡུས་ཀྱི་སྤང་བྱ་སྤོང་བའི་ཕྱིར་དུ་ཡིན་ལ། དེ་འདས་ལམ་ཁོ་ན་ལ་
བརྟེན་ནས་སྤོང་དགོས་པའི་ཕྱིར། ལྔ་པ་ཡོད་དེ། ཕྱིར་མི་འོང་ལུས་མངོན་བྱེད་ལྟ་
བུ་ཚོར་འདུ་རགས་པས་སྐྱོ་ནས་དེ་ཞི་བར་འདོད་པའི་འདུ་ཤེས་ཀྱིས་སྙོམས་པར་འཇུག་
པའི་ཕྱིར་ཏེ། ཀུན་བཏུས་ལས། ཞི་བར་གནས་པའི་འདུ་ཤེས་སྔོན་དུ་བཏང་པའི་ཡིད་
ལ་བྱེད་པ། ཞེས་གསུངས། དྲུག་པ་ལ་གཉིས་ཡོད་དེ། ཀུན་གཞི་ཉོན་ཡིད་འདོད་
པའི་ལུགས་དང་། མི་འདོད་པའི་ལུགས་གཉིས་ཡོད་པའི་ཕྱིར། དང་པོ་ཡོད་དེ། འགོག་
སྙོམས་ལ་སྙོམས་པར་འཇུག་པའི་གང་ཟག་ཀུན་གཞི་འདོད་པའི་གནད་ཀྱིས་བརྟན་པ་
མིན་པ་རྣམ་ཤེས་ཚོགས་དྲུག་འཁོར་བཅས་དང་། བརྟན་པ་ཀུན་གཞི་ཉོན་ཡིད་གཉིས་
ཀྱི་ནང་ནས་ཉོན་ཡིད་འགོག་ཀྱང་ཀུན་གཞི་མི་འགོག་པའི་ཕྱིར་ཏེ། ཀུན་བཏུས་ལས།
སེམས་དང་སེམས་ལས་བྱུང་བ་བརྟན་པ་མིན་པ་རྣམས་དང་། བརྟན་པ་དེ་དག་ལས་
ཀྱང་ཁ་ཅིག་འགོག་པ་ལ་འགོག་པའི་སྙོམས་པར་འཇུག་པ་ཞེས་གདགས་སོ། །ཞེས་
གསུངས། གདགས་ཞེས་པས་འགོག་སྙོམས་བཏགས་ཡོད་དུ་བསྟན་པ་ཡིན་ཏེ། སྔར་
བཤད་པའི་ལྡན་མིན་འདུ་བྱེད་ལ་བརྟེན་ནས་བཏགས་པའི་ཕྱིར། གཉིས་པ་ཀུན་གཞི་
མི་འདོད་པའི་ལུགས་ཀྱི་དགག་བྱ་གང་འགོག་པ་ཡོད་དེ། རྣམ་ཤེས་ཚོགས་དྲུག་རགས་
པ་འཁོར་བཅས་འགོག་གི་ཚོགས་དྲུག་ཕྲ་མོ་མི་འགོག་པའི་ཕྱིར་ཏེ། དེ་བཀག་ན་ཀུན་
གཞི་ཁས་མི་ལེན་པས་ཡིད་ཤེས་རྒྱུན་ཆད་པར་འགྱུར་བའི་ཕྱིར། ཀུན་གཞི་ཉོན་ཡིད་
གཉིས་ནི་ལང་དཀར་གཤེགས་པའི་མདོ་སོགས་ལས་གསུངས་ཤིང་། དེའི་རྗེས་སུ་འབྲངས་
ནས་རྗེ་བཙུན་གྱིས་འབྱེད་རྣམ་གཉིས་དང་རྒྱན་ལས་གསུངས་པ་བཞིན་དུ། ཐོགས་མེད་
སྐུ་མཆེད་ཀྱིས་ཀྱང་བཤད། །



175
སྐབས་གཞི་པ།
དེས་ན་འདི་ལ་གཉིས། ཀུན་གཞི་བཤད་པ་དང་། ཉོན་ཡིད་བཤད་པའོ། །དང་
པོ་ལ་གཉིས་ཀུན་གཞིའི་རང་བཞིན་བཤད་པ་དང་། དེ་སྒྲུབ་བྱེད་བཤད་པའོ། །དང་
པོ་ནི། ཀུན་གཞི་དེ་རང་བཞིན་གྱི་ཁྱད་པར་དུ་མ་དང་ལྡན་ཏེ། དམིགས་པའི་ཁྱད་
པར་ནང་བག་ཆགས་དང་སྐྱེ་མཆེད་དྲུག་གི་ཕྱི་སྣོད་ཀྱི་འཇིག་རྟེན་རྣམས་ལ་དམིགས་
པ་དང་། རྣམ་པའི་ཁྱད་པར་སྔོ་སེར་སོགས་རིས་སུ་ཆད་པའི་རྣམ་ལྡན་མ་ཡིན་པར་
ཡུལ་རིས་སུ་མ་ཆད་པའི་རྣམ་པ་ཅན་དང་། ངོ་བོའི་ཁྱད་པར་མ་སྒྲིབས་ལུང་མ་བསྟན་
ཡིན་པ་དང་། གྲོགས་ཀྱི་ཁྱད་པར་སེམས་བྱུང་ཀུན་འགྲོ་ལྔ་ཁོ་ན་དང་འགྲོགས་ཀྱི་དེ་
ལས་གཞན་པའི་སེམས་སེམས་བྱུང་དང་གཏན་མི་འགྲོགས་པ་དང༌། འཇུག་པའི་ཁྱད་
པར་འཁོར་བའི་གནས་སྐབས་ཀྱི་མཉམ་རྗེས་ཐམས་ཅད་དུ་འཇུག་པ་དང་། བཟློག་
པའི་ཁྱད་པར་ཐེག་ཆེན་པ་ལྟར་ན་ས་བརྒྱད་པ་ནས་དང་། ཐེག་དམན་པ་ལྟར་ན་དགྲ་
བཅོམ་པ་གཉིས་ཐོབ་ནས་བཟློག་པའི་ཕྱིར་ཏེ། སུམ་ཅུ་པར། ངོ་བོ་མ་སྒྲིབས་ལུང་
མ་བསྟན། །རེག་ལ་སོགས་པའང་དེ་བཞིན་ཏེ། །དེ་ནི་རྒྱུན་འབབ་ཆུ་བོ་བཞིན། །དགྲ་
བཅོམ་ཉིད་ནས་དེ་བཟློག་གོ །ཞེས་གསུངས། མིང་གི་རྣམ་གྲངས་ཀྱང་། ཀུན་གཞིའི་
རྣམ་ཤེས། རྩ་བའི་རྣམ་ཤེས། རྣམ་པར་སྨིན་པའི་རྣམ་ཤེས། ས་བོན་ཐམས་ཅད་
པའི་རྣམ་ཤེས། སྲིད་པའི་རྒྱུའི་རྣམ་ཤེས། ལེན་པའི་རྣམ་ཤེས་སོགས་མཐའ་ཡས།
དེ་ཡང་བཟློག་པའི་ཁྱད་པར་གྱི་སྐབས་སུ་ཐེག་ཆེན་གྱི་ས་བརྒྱད་པ་དང་། ཐེག་དམན་
གྱི་དགྲ་བཅོམ་ཐོབ་ནས་བཟློག་པར་གསུངས་པ་ནི་ཀུན་གཞི་ལ་དམིགས་ནས་བདག་ཏུ་
འཛིན་པའི་ཉོན་ཡིད་མངོན་འགྱུར་བ་བཟློག་པ་ལ་དགོངས་ཀྱི་སྤྱིར་ས་བརྒྱད་པ་ཡན་ཆད་
དང་། ལྷག་བཅས་མྱང་འདས་ལ་གནས་པའི་དགྲ་བཅོམ་གྱི་སྐབས་སུ་མི་བཟློག་པར་



176
ཕར་ཕྱིན་སྤྱི་དོན།
ཡང་སེམས་ཏེ་དཔྱད་པར་བྱའོ། །གཉིས་པ་ལ་གཉིས། ལུང་དང་རིགས་པའོ། །དང་
པོ་ནི། ཀུན་གཞི་ལུང་ལས་གསུངས་ཏེ། མངོན་པའི་མདོ་ལས། ཐོག་མ་མེད་པའི་
དུས་ཀྱི་ཁམས། །ཆོས་རྣམས་ཀུན་གྱི་གནས་ཡིན་ཏེ། འདི་ཡོད་པས་ནི་འགྲོ་ཀུན་རྣམས།།
མྱ་ངན་འདས་པའང་ཐོབ་པར་འགྱུར། །ཞེས་དང་། ལང་གཤེགས་ལས། དེ་བཞིན་
གཤེགས་པའི་སྙིང་པོ་ནི། །རྣམ་ཤེས་བདུན་དང་ལྷན་ཅིག་གནས། །ཞེས་དང་། རྒྱན་
སྟུག་པོ་བཀོད་པ་ལས། ཇི་ལྟར་ཟླ་བ་སྐར་ཚོགས་དང་། །ལྷན་ཅིག་མཁའ་ལ་གནས་
པ་ལྟར། །དེ་བཞིན་ཀུན་གཞིའི་རྣམ་ཤེས་ཀྱང་། །རྣམ་ཤེས་བདུན་དང་ལྷན་ཅིག་གནས།།
ཞེས་པ་དང་། དགོངས་འགྲེལ་ལས། ལེན་པའི་རྣམ་པར་ཤེས་པ་ཟབ་ཅིང་ཕྲ། །ས་
བོན་ཐམས་ཅད་ཆུ་བོའི་རྒྱུན་བཞིན་འབབ། །བདག་ཏུ་རྟོག་པར་གྱུར་ན་མི་རུང་ཞེས།།
བྱིས་པ་རྣམས་ལ་ངས་ནི་དེ་མ་བསྟན། །ཞེས་གསུངས། གཉིས་པ་ནི། ཐེག་བསྡུས་
ལས། ལེན་པ་དང་པོ་གསལ་བ་དང་། །སེམས་མེད་སྙོམས་པར་འཇུག་པ་དང་། །ས་
བོན་ལས་དང་ལུས་ཚོར་དང་། །དེ་བཞིན་འཆི་འཕོ་མི་རུང་འགྱུར། །ཅེས་རིགས་པ་
ངརྒྱད་གསུངས་པའི་དང་པོ་ནི། ལེན་པ་མི་རུང་ཞེས་པ་སྟེ་སོ་སྐྱེ་ཐ་མལ་པ་ཡང་སྲིད་
དུ་ཉིང་མཚམས་མི་སྦྱོར་བར་ཐལ། དེའི་རྒྱུད་ལ་ཀུན་གཞི་མེད་པ་གང་ཞིག འཇུག་
སེམས་ཀྱིས་ཉིང་མཚམས་མི་སྦྱོར་བའི་ཕྱིར། དང་པོ་ཁས་བླངས། ཕྱི་མ་དེར་ཐལ།
ཉིང་མཚམས་སྦྱོར་སེམས་ཡིན་ན་རང་གི་རིགས་འདྲ་ཐོག་མ་མེད་པ་ནས་ཡོད་དགོས་
ང་གང་ཞིག འཇུག་ཤེས་རྣམས་ཡུལ་དབང་ཕྲད་པ་ལ་བརྟེན་ནས་གསར་དུ་གྲུབ་པའི་
ཕྱིར། རིགས་པ་གཉིས་པ་ནི། དང་པོ་མི་རུང་ཞེས་པས་བསྟན་ཏེ། ཁོ་ན་རེ། སོ་སྐྱེ་
ཐ་མལ་པའི་རྒྱུད་ལ་ཀུན་གཞི་ཡོད་ན་དེ་དང་དུས་མཉམ་དུ་འཇུག་ཤེས་དྲུག་ཡོད་དགོས་



177
སྐབས་གཞི་པ།
པས་གང་ཟག་གཅིག་གི་རྒྱུད་ལ་བློ་རྫས་ཐ་དད་པ་དུ་མ་ཅིག་ཆར་དུ་སྐྱེ་བ་ཡོད་པར་ཐལ་
ལོ་ཞེ་ན། འདོད་པ་ཡིན་ཏེ། སོ་སྐྱེ་ཐ་མལ་པའི་རྒྱུད་ལ་འཇུག་ཤེས་དྲུག་གི་དངོས་རྒྱུ་
ཚོགས་པ་ཚང་བ་ན་ཡིད་ཀྱི་རྣམ་ཤེས་གཅིག་པུ་ཁོ་ན་དང་པོར་སྐྱེ་བ་མི་རིགས་པའི་ཕྱིར།
རིགས་པ་གསུམ་པ་ནི། གསལ་བ་མི་རུང་ཞེས་པས་སྟོན་ཏེ། སོ་སྐྱེའི་རྒྱུད་ལ་སྔོ་འཛིན་
མིག་ཤེས་དང་། སྔོན་པོ་དྲན་པའི་དྲན་ཤེས་གཉིས་དུས་ཅིག་ཆར་དུ་སྐྱེ་བ་མེད་པར་
ཐལ། དེའི་རྒྱུད་ལ་བློ་དུ་མ་ཅིག་ཆར་སྐྱེ་བ་མེད་པའི་ཕྱིར། མ་གྲུབ་ན། ཀུན་གཞི་
མེད་པ་འགལ་ལོ། །འདོད་ན། མིག་སྔོན་པོ་ལ་བལྟ་བཞིན་པའི་དུས་ཀྱི་སྔོན་པོ་དྲན་
པའི་དྲན་ཤེས་དང་། དེ་མིན་པའི་སྔོན་པོ་དྲན་པའི་དྲན་ཤེས་གཉིས་ལ་སྔོན་པོ་དྲན་ལམ་
དུ་གསལ་མི་གསལ་གྱི་ཁྱད་པར་མེད་པར་ཐལ། འདོད་པའི་ཕྱིར། བཞི་པ་ནི། སེམས་
མེད་སྙོམས་འཇུག་མི་རུང་ཞེས་པས་སྟོན་ཏེ། འགོག་པ་ལ་མཉམ་པར་བཞག་བཞིན་
པའི་གང་ཟག་དེའི་སྲོག་དབང་ཆད་པར་ཐལ། དེའི་རྒྱུད་ལ་ཀུན་གཞི་མེད། འཇུག་
ཤེས་འགགས་པའི་ཕྱིར། ལྔ་པ་ནི། ས་བོན་མི་རུང་ཞེས་པས་སྟོན་ཏེ། སོ་སྐྱེའི་རྒྱུད་
ལ་མི་དགེ་བའི་སེམས་ཀྱི་དེ་མ་ཐག་ཏུ་དགེ་སེམས་སྐྱེ་བ་མེད་པར་ཐལ། དེའི་རྒྱུད་ལ་
དགེ་སེམས་ཀྱི་ས་བོན་མེད་པའི་ཕྱིར། དེའི་རྒྱུད་ལ་ཀུན་གཞི་མེད། མི་དགེ་བའི་སེམས་
ཀྱིས་དགེ་སེམས་ཀྱི་ས་བོན་མི་བྱེད་པའི་ཕྱིར། དྲུག་པ་ནི། ལས་མི་རུང་ཞེས་པས་
སྟོན་ཏེ། སྐྱེས་བུ་ལྷས་བྱིན་ལམ་ལ་འགྲོ་བའི་ཚེ་རྐང་པ་འདེགས་འཇོག་གི་བྱ་བ་ལ་སོགས་
པའི་ལས་སུ་སྣང་བའི་རྣམ་རིག་དང་། འགྲོ་བ་པོའི་གང་ཟག་ལ་གང་ཟག་ཏུ་སྣང་བའི་
རྣམ་རིག་དང་། གང་དུ་འགྲོ་བའི་ཡུལ་དུ་སྣང་བའི་རྣམ་རིག་གསུམ་ཅིག་ཆར་སྐྱེ་བ་
མི་འཐད་པར་ཐལ། སྐྱེས་བུ་ལྷས་བྱིན་གྱི་རྒྱུད་ལ་བློ་དུ་མ་ཅིག་ཆར་སྐྱེ་བ་མེད་པའི་



ཕར་ཕྱིན་སྤྱི་དོན།
178
ཕྱིར་ཏེ། ཀུན་གཞི་མེད་པའི་ཕྱིར། བདུན་པ་ནི། ལུས་ཚོར་མི་རུང་ཞེས་པས་སྟོན་
ཏེ༑ སྐྱེས་བུ་ལྷས་བྱིན་ལ་ཡིད་ནང་དུ་མཉམ་པར་བཞག་པའི་ཚེ་ལུས་ཤེས་འཁོར་གྱི་
ཚོར་བ་བདེ་སྡུག་མྱོང་བའི་ཤེས་པ་མེད་པར་ཐལ། ཡིད་ཤེས་ནི་ནང་དུ་མཉམ་པར་
བཞག་རྟེན་ཀུན་གཞི་མེད་པའི་ཕྱིར། བརྒྱད་པ་ནི། དེ་བཞིན་འཆི་འཕོ་མི་རུང་ཅེས་
པས་སྟོན་ཏེ། སྐྱེས་བུ་ལྷས་བྱིན་འཆི་འཕོ་བའི་ཚེ་ཀུན་གཞིས་ཟིན་པ་དང་མ་ཟིན་པའི་
དྲོད་རིམ་གྱིས་བསྡུས་ནས་འཆི་འཕོ་མི་རིགས་པར་ཐལ། རྟེན་ཀུན་གཞི་མེད་པའི་ཕྱིར།
དེ་ལྟར་ན་དམིགས་པ་ནང་བག་ཆགས་དང་སྣོད་བཅུད་ཀྱི་འཇིག་རྟེན་སོགས་ལ་དམིགས་
ནས་རྣམ་པ་དེར་རིས་སུ་མ་ཆད་པར་ལྟ་བས་རབ་ཏུ་ཕྱེ་བའི་མ་སྒྲིབས་ལུང་མ་བསྟན་
གྱི་ངོ་བོར་གྱུར་པའི་གཙོ་བོ་རྣམ་རིག་དེ། ཀུན་གཞིའི་རྣམ་ཤེས་ཀྱི་འཇོག་བྱེད་ཡིན་
ཏེ༑ བསྒྲུབས་ཟིན་པ་དེའི་ཕྱིར། །
གཉིས་པ་ལ་གཉིས། ཉོན་ཡིད་ཀྱི་རང་བཞིན་བཤད་པ་དང་། དེ་སྒྲུབ་བྱེད་
བཤད་པའོ། །དང་པོ་ནི། ཉོན་ཡིད་དེ་ཡང་ཁྱད་པར་དུ་མ་དང་ལྡན་ཏེ། དམིགས་
པའི་ཁྱད་པར་ཀུན་གཞི་ལ་དམིགས་པ། རྣམ་པའི་ཁྱད་པར་དེ་ལ་དམིགས་ནས་རྣམ་
ང་ངར་སེམས་པའི་རྣམ་པ་ཅན་ངོ་བོའི་ཁྱད་པར་སྒྲིབས་ལུང་མ་བསྟན་ཡིན་ལ། གྲོགས་
ཀྱི་ཁྱད་པར་སེམས་བྱུང་ཀུན་འགྲོ་དང་འདོད་ཆགས་དང་ང་རྒྱལ་མ་རིག་པ་བདག་ཏུ་
ལྟ་བ་རྣམས་དང་ལྡན་པ། འཇུག་པའི་ཁྱད་པར་ཐེག་དམན་གྱི་དབང་དུ་བྱས་ན་དགྲ་
བཅོམ་པ་གཉིས་དང་འགོག་པ་ལ་མཉམ་པར་བཞག་པ་འདས་ལམ་ལ་བརྟེན་པའི་བར་
ཆད་མེད་ལམ་སྐྱེད་པའི་དུས་མ་གཏོགས་པ་རྣམས་སུ་འཇུག་ཅིང་། ཐེག་ཆེན་གྱི་དབང་
དུ་བྱས་ན་མ་དག་ས་བདུན་མན་ཆད་དང་། རང་རྟེན་གང་དུ་གཏོགས་པའི་གནས་ཐམས་



179
སྐབས་གཞི་པ།
ཅད་དུ་འཇུག་པའི་ཕྱིར་ཏེ། སུམ་ཅུ་པ་ལས། གང་དུ་སྐྱེ་བ་དེ་ཡི་འོ། །རེག་སོགས་
ཀྱང་དེ་དགྲ་བཅོམ་མེད། །འགོག་པའི་སྙོམས་པར་འཇུག་ལའང་མེད། །འཇིག་རྟེན་
འདས་པའི་ལམ་ལའང་མེད། །ཞེས་དང་། ཀུན་བཏུས་ལས། དེ་ཡང་ལམ་མངོན་དུ་
གྱུར་པ་དང་འགོག་པའི་སྙོམས་པར་འཇུག་པ་དང་། མི་སློབ་པའི་ས་མ་གཏོགས་པར་
དགེ་བ་དང་མི་དགེ་བ་དང་ལུང་དུ་མ་བསྟན་པ་ཐམས་ཅད་དུ་འགྲོ་བ་དང་། ཞེས་
གསུངས། བཟློག་པའི་ཁྱད་པར་ནི་ཀུན་གཞི་བཞིན་ནོ། །གཉིས་པ་ལ་ལུང་རིགས་གཉིས་
ལས། དང་པོ་ནི། ཉོན་ཡིད་ལུང་ལས་གསུངས་ཏེ། ལང་གཤེགས་ལས། རྣམ་པར་
ཤེས་པ་བརྒྱད་ཉིད་དང་། །ཆོས་ལྔ་དང་ནི་རང་བཞིན་གསུམ། །བདག་མེད་གཉིས་
ཀྱི་དངོས་པོར་ནི། །ཐེག་པ་ཆེན་པོ་ཡང་དག་བཤད། །ཞེས་དང༌། སེམས་ནི་ཀུན་
གཞིའི་རྣམ་པར་ཤེས། །ངར་སེམས་བདག་ཉིད་ཡིད་ཡིན་ནོ། །ཞེས་དང་། དབུས་
མཐའ་ལས། ཉོན་མོངས་ཅན་ཡིད་རྟག་ཏུ་ནི། །ཉོན་མོངས་ཉིད་བཞིན་སྐྱེ་ཞིང་འབྱུང༌།།
ཞེས་གསུངས་པའི་ཕྱིར། གཉིས་པ་རིགས་པ་ནི། ཐེག་བསྡུས་སུ། མ་འདྲེས་པ་ཡི་མ་
རིག་མེད། །ལྔ་པོ་རྣམས་དང་འདྲ་བ་དང་། །སྙོམས་པར་འཇུག་པའི་བྱེ་བྲག་དང༌།།
དེ་ཡི་ངེས་ཚིག་མི་རུང་འགྱུར། །འདུ་ཤེས་མེད་པའི་སྐྱེ་བའི་རྒྱུན། །ངར་འཛིན་མེད་
པའི་སྐྱོན་དུ་འགྱུར། །ཉོན་མོངས་ཅན་གྱི་ཡིད་མེད་ན། །སྡེ་སྣོད་གསུམ་པོ་འགལ་
བར་འགྱུར། །ཞེས་རིགས་པ་དྲུག་གསུངས་པའི་དང་པོ་ནི། མ་འདྲེས་པ་ཡི་མ་རིག་
མེད། །ཞེས་པ་སྟེ། ཉོན་ཡིད་འབའ་ཞིག་གི་འཁོར་དུ་བྱུང་བའི་མ་རིག་པ་མེད་པར་
ཐལ། ཉོན་ཡིད་མེད་པའི་ཕྱིར། གཉིས་པ་ནི། ལྔ་པོ་རྣམས་དང་འདྲ་བ་དང་། །ཞེས་
པ་སྟེ། ཉོན་ཡིད་ཡོད་པར་ཐལ། ཡིད་ཀྱི་རྣམ་པར་ཤེས་པ་ལ་སྒོ་ལྔའི་དབང་ཤེས་



ཕར་ཕྱིན་སྤྱི་དོན།
180
དང་འདྲ་བར་བདག་རྐྱེན་ཡིད་དབང་ལ་བརྟེན་པ་ཡོད་པ་གང་ཞིག དེ་ཡོད་ན་ཉོན་
ཡིད་ཡོད་དགོས་པའི་ཕྱིར། གསུམ་པ་ནི། སྙོམས་པར་འཇུག་པའི་བྱེ་བྲག་དང་། ཞེས་
པ་སྟེ། འགོག་པའི་སྙོམས་འཇུག་གི་ཚེ་ཉོན་ཡིད་འགོག འདུ་ཤེས་མེད་པའི་སྙོམས་
འཇུག་གི་ཚེ་མི་འགོག་པའི་ཁྱད་པར་མི་འཐད་པར་ཐལ། ཉོན་ཡིད་མེད་པའི་ཕྱིར། བཞི་
པ་ནི། དེ་ཡི་ངེས་ཚིག་མི་རུང་འགྱུར། །ཞེས་པ་སྟེ། ཉོན་ཡིད་ཀྱི་ངེས་ཚིག་ལ་ངར་
སེམས་པ་ཞེས་བཤད་པ་མི་འཐད་པར་ཐལ། དེ་མེད་པའི་ཕྱིར། ལྔ་པ་ནི། འདུ་ཤེས་
མེད་པའི་ཞེས་སོགས་རྐང་པ་གཉིས་ཀྱིས་ཏེ། འདུ་ཤེས་མེད་པའི་སྙོམས་འཇུག་ལ་གནས་
པའི་གང་ཟག་གི་རྒྱུད་ལ་སྐྱེས་ནས་མ་ཤི་བར་ལ་རྒྱུད་མ་ཆད་པར་འབྱུང་བའི་ངར་འཛིན་
གྱི་བློ་མེད་པར་ཐལ། ཉོན་ཡིད་མེད་པ་གང་ཞིག འཇུག་ཤེས་འགགས་པའི་ཕྱིར། འདོད་
ན༑ འཕགས་པར་ཐལ་ལོ། །དྲུག་པ་ནི། ཉོན་མོངས་ཅན་གྱི་ཡིད་མེད་ན། །ཞེས་
སོགས་རྐང་པ་གཉིས་ཀྱིས་ཏེ། སོ་སྐྱེ་ཐ་མལ་པས་ཡིད་དགེ་བ་ལ་གནས་ནས་སྦྱིན་པ་
གཏོང་བའི་ཚེ། བདག་ནི་གཏོང་བ་པོའོ་སྙམ་པའི་ངར་འཛིན་མེད་པར་ཐལ། ཉོན་
ཡིད་མེད་པའི་ཕྱིར། འདོད་ན། དགེ་སེམས་དང་ངར་འཛིན་རྒྱུད་ལྡན་གྱི་གཞི་མཐུན་
མེད་པར་ཐལ་ལོ། །དེ་ལྟར་ན་དམིགས་པ་ཀུན་གཞི་ལ་དམིགས་ནས་རྣམ་པ་ངར་སེམས་
པས་རབ་ཏུ་ཕྱེ་བའི་གཙོ་བོ་རྣམ་རིག་དེ་ཉོན་ཡིད་ཀྱི་འཇོག་བྱེད་ཡིན་ཏེ། བསྒྲུབས་ཟིན་
པ་དེའི་ཕྱིར། བདུན་པ་རྟེན་གང་ལ་གནས་ནས་སྙོམས་པར་འཇུག་པ་ནི། མཛོད་ལས།
འགོག་པ་དང་པོ་མིའི་ནང་དུ། ཞེས་དང་། ཀུན་བཏུས་ལས། འགོག་པའི་སྙོམས་
པར་འཇུག་པ་ནི་འཇིག་རྟེན་ལས་འདས་པ་སྟེ། མི་རྣམས་ཀྱི་ནང་དུ་མངོན་པར་གྲུབ་
བོ༑ ༑ཞེས་དང་པོར་མིའི་རྟེན་ལ་གསར་དུ་ཐོབ་པར་གསུངས། སྐྱེས་ཟིན་པ་ནི་འདོད་



181
སྐབས་གཞི་པ།
གཟུགས་གཉིས་ན་ཡོད་ཀྱི་གཟུགས་མེད་ན་མེད། མཛོད་ལས། གཉིས་ཀ་འདོད་དང་
གཟུགས་རྟེན་ཅན། །ཞེས་དང་། ཀུན་བཏུས་ལས། མི་རྣམས་ཀྱི་ནང་དུ་མངོན་པར་
གྲུབ་ནས་གཟུགས་ཀྱི་ཁམས་སུ་མངོན་དུ་བྱེད་དོ། །གཟུགས་མེད་པའི་ཁམས་སུ་ནི་འདི་
མངོན་དུ་འགྱུར་བ་མེད་དེ། ཞི་བའི་རྣམ་པར་ཐར་པའི་རྣམ་པར་སྨིན་པས་གནས་པ་
རྣམས་ནི་དེ་ལ་འབད་པའི་རྩོམ་པ་མེད་པའི་ཕྱིར། ཞེས་གསུངས་པ་དང༌། འགྲེལ་
བཤད་རྒྱལ་པོ་སྲས་ལས་ཀྱང་། འགོག་སྙོམས་ལ་གནས་པའི་ལུས་རྟེན་ལ་གླིང་གསུམ་
གྱི་མི་འདོད་ལྷ་རིགས་དྲུག་ཚངས་ཆེན་མ་གཏོགས་གཟུགས་ཁམས་གནས་རིགས་བཅུ་
དྲུག་གི་ལྷ་སྟེ་ཉི་ཤུ་རྩ་ལྔ་བཤད་པའི་ཕྱིར། འདི་ལ་མཁས་པ་ཁ་ཅིག ལུང་དང་པོ་
གཉིས་ཀྱི་དོན་ལ་འགོག་སྙོམས་དངོས་སུ་གསར་དུ་སྐྱེ་བའི་ལུས་རྟེན་ཡིན་ན་མི་ཡིན་པས་
ཁྱབ་པར་བཞེད་པ་མི་འཐད་དེ། དེ་ལྟར་ན་འདོད་ལྷའི་རྟེན་ཅན་གྱི་ཕྱིར་མི་འོང་དེ་མིའི་
རྟེན་ལ་འགོག་སྙོམས་ཐོབ་པ་སྔོན་དུ་འགྲོ་དགོས་ལ། དེ་སོང་ན་འདོད་པར་ལས་ཉོན་
གྱིས་སྐྱེ་བ་ལེན་པའི་ཕྱིར་མི་འོང་ཡོད་པར་ཐལ་བའི་སྐྱོན་ཡོད་པའི་ཕྱིར། ཡང་ཁ་ཅིག་
ལུང་གཉིས་ཀྱི་དོན་གཟུགས་ཀྱི་རྟེན་ཅན་གྱི་ཕྱིར་མི་འོང་ལུས་མངོན་བྱེད་ཡིན་ན། དང་
པོར་མིའི་རྟེན་ལ་འགོག་སྙོམས་ཐོབ་པས་ཁྱབ་པར་སྨྲ་བ་ཡང་མི་འཐད་དེ། འདོད་ལྷའི་
རྟེན་ཅན་གྱི་ཕྱིར་མི་འོང་ལུས་མངོན་བྱེད་ཀྱི་རྟོགས་པ་སྔོན་དུ་སོང་བའི་གཟུགས་ཀྱི་རྟེན་
ཅན་གྱི་ཕྱིར་མི་འོང་ལུས་མངོན་བྱེད་ཡོད་པའི་ཕྱིར། རང་གི་ལུགས་ནི། གཟུགས་
ཀྱི་རྟེན་ཅན་གྱི་ཕྱིར་མི་འོང་ལུས་མངོན་བྱེད་ཀྱིས་ཕལ་ཆེར་མིའི་རྟེན་ལ་དང་པོར་འགོག་
སྙོམས་ཐོབ་པ་སྔོན་དུ་སོང་བ་ཉིད་ལུང་གི་དགོངས་པར་འཆད་ཅིང་། གཟུགས་མེད་
པའི་ཁམས་རྣམས་སུ་མངོན་དུ་འགྱུར་བ་མེད་པར་གསུངས་པ་ཡང་ཚོར་འདུ་རགས་པས་



182
ཕར་ཕྱིན་སྤྱི་དོན།
སྐྱོ་ནས་དེ་ཞི་བའི་དོན་དུ་འགོག་སྙོམས་ལ་སྙོམས་པར་འཇུག་པ་གཟུགས་མེད་ཁམས་
ན་མེད་པ་ལ་དགོངས་ཀྱི། སྤྱིར་ན་གཟུགས་མེད་ཀྱི་རྟེན་ལ་ཡང་བཞག་ཏུ་ཡོད་པ་ཡིན་
ནོ༑ ༑རང་ལུགས་ཀྱི་མཁས་པ་ཁ་ཅིག་ནི་རྒྱལ་པོ་སྲས་ཀྱིས་འདོད་ལྷའི་རྟེན་ལ་འགོག་
སྙོམས་མངོན་དུ་བྱེད་པ་ཡོད་པར་བཤད་ཀྱང་། ཐོགས་མེད་སྐུ་མཆེད་ཀྱིས་གསལ་
བར་མ་བཤད་པས་དེ་ཡོད་མེད་དཔྱད་པར་བྱ་བའི་གཞི་ཡིན་གསུངས་ཏེ་གྱི་ནའོ། །འོ་
ན་ཕྱིར་མི་འོང་ལུས་མངོན་བྱེད་དང་གཉིས་ཀའི་ཆ་ལས་རྣམ་པར་གྲོལ་བའི་ཉན་རང་
དགྲ་བཅོམ་གྱིས་འགོག་སྙོམས་ཐོབ་པར་གང་ལས་བཤད་ཅེ་ན། དེ་ལྟར་བཤད་པའི་
ཁུངས་ཡོད་དེ། ཀུན་བཏུས་ལས། ལུས་ཀྱི་མངོན་སུམ་བྱེད་པ་གང་ཞེ་ན། གང་སློབ་
པ་རྣམ་པར་ཐར་པ་བརྒྱད་ལ་བསམ་གཏན་པའི་གང་ཟག་གོ །ཞེས་དང་། མཛོད་
ལས། འགོག་པ་ཐོབ་པའི་ཕྱིར་མི་འོང་། །ལུས་ཀྱི་མངོན་སུམ་བྱེད་པར་འདོད། །ཅེས་
ཕྱིར་མི་འོང་ལུས་མངོན་བྱེད་ཀྱིས་འགོག་སྙོམས་ངེས་པར་ཐོབ་པར་གསུངས་པ་དང་།
ཡང་ཀུན་བཏུས་ལས། གཉིས་ཀའི་ཆ་ལས་རྣམ་པར་གྲོལ་བ་གང་ཞེ་ན། གང་ཟག་
པ་ཟད་པ་རྣམ་པར་ཐར་པ་བརྒྱད་ལ་བསམ་གཏན་པའི་གང་ཟག་གོ །ཞེས་དང་། མཛོད་
ལས། འགོག་ཐོབ་གཉིས་ཀ་ལས་རྣམ་གྲོལ། །ཞེས་གང་ཟག་ཕྱི་མས་འགོག་སྙོམས་
ཐོབ་པར་གསུངས་པའི་ཕྱིར། འགོག་སྙོམས་ཀྱི་ངོ་བོ་ཡང་གོང་འོག་གཉིས་ཀར་ལྡན་
མིན་འདུ་བྱེད་དུ་བཤད་དོ། །
གཉིས་པ་གཞུང་གཞན་ནས་བཤད་ཚུལ་ནི། དབུ་མ་ཐལ་འགྱུར་རྣམས་ཀྱིས་
མདོ་སྡེ་ས་བཅུ་པའི་དོན་དུ་མཛད་ནས། ཆོས་ཉིད་ལ་མཉམ་པར་བཞག་པའི་མཉམ་
གཞག་ཡེ་ཤེས་ཁྱད་པར་བ་ཞིག་ལ་འགོག་སྙོམས་སུ་བཞེད་དེ། ས་དྲུག་པར་ཤེར་ཕྱིན་



183
སྐབས་གཞི་པ།
ལྷག་པའི་མཐུས་དེ་བཞིན་ཉིད་ལ་བྱ་རྫོགས་ཀྱི་སྐད་ཅིག་མའི་ཐུང་མཐའ་གཅིག་ལ་འཇུག་
ལྡང་གཉིས་ཀྱི་ནུས་པའི་ས་བདུན་པའི་མཉམ་གཞག་ཡེ་ཤེས་དེ་འགོག་སྙོམས་ཁྱད་པར་
བར་བཤད་པའི་ཕྱིར་ཏེ། འཇུག་པར། ཤེས་རབ་གནས་པས་འགོག་པ་ཐོབ་པར་འགྱུར།།
ཞེས་དང་། རིང་དུ་སོང་འདིར་འདིར་ནི་སྐད་ཅིག་དང་། །སྐད་ཅིག་ལ་ནི་འགོག་པར་
འཇུག་འགྱུར་ཞིང་། །ཞེས་གསུངས། དེ་འགོག་སྙོམས་སུ་འཇོག་པ་ནི་དགག་བྱ་བདེན་
གྲུབ་ཕྲ་མོ་བཀག་པའི་དེ་བཞིན་ཉིད་ལ་མངོན་སུམ་དུ་མཉམ་པར་བཞག་པའི་ཆ་ནས་
ཡིན་ལ། ཚོར་འདུ་རིགས་པ་བཀག་པའི་ལྡན་མིན་འདུ་བྱེད་ཀྱིས་བསྡུས་པ་ཞིག་ཀྱང་
ཞལ་གྱིས་བཞེས་དགོས་ཏེ། བསམ་གཏན་བཞི་དང་གཟུགས་མེད་བཞི་ལ་འགོག་སྙོམས་
སྤེལ་བའི་ཐོད་རྒལ་གྱི་སྙོམས་འཇུག་བཞག་དགོས་ཤིང་། དེའི་འགོག་སྙོམས་ཆོས་ཉིད་
ལ་མངོན་སུམ་དུ་མཉམ་པར་བཞག་པའི་མཉམ་གཞག་ཡེ་ཤེས་ལ་འཇོག་པ་འགྲིག་དཀའ་
བའི་ཕྱིར། །
གསུམ་པ་རང་གི་ལུགས་ལ་ལྔ་། རྟེན། འདུ་ཤེས་གང་གིས་སྙོམས་པར་འཇུག་
པ༑ དགག་བྱ་གང་འགོག་པ། ངོ་བོ། དུས་ཇི་ཙམ་དུ་སྙོམས་པར་འཇུག་པའོ། །དང་
པོ་གཉིས་བཤད་ཟིན་པ་ལྟར་ཡིན། གསུམ་པ་ཡོད་དེ། འདོད་ཁམས་སུ་རྣམ་ཤེས་ཚོགས་
དྲུག་དང་གཟུགས་ཁམས་སུ་རྣམ་ཤེས་ཚོགས་བཞི་དང་། གཟུགས་མེད་ཁམས་སུ་ཡིད་
ཀྱི་རྣམ་ཤེས་རགས་པ་འཁོར་བཅས་འགོག་པའི་ཕྱིར། ཀུན་གཞིའི་སྟེང་དུ་རྣམ་ཤེས་
ཚོགས་བདུན་འཁོར་བཅས་བཀག་པ་ལ་མི་འདོད་དེ། སློབ་དཔོན་གྱི་འགྲེལ་ཆེན་དུ།
ལང་གཤེགས་ཀྱི་ལུང་། རྣམ་པར་ཤེས་པ་བརྒྱད་ཉིད་དང་། ཞེས་བཤད་པ་ཙམ་ཞིག་
མ་གཏོགས་ཚོགས་དྲུག་ལས་ངོ་བོ་ཐ་དད་པའི་ཀུན་གཞིའི་བཤད་པ་ཟུར་ཙམ་ཡང་མེད་



184
ཕར་ཕྱིན་སྤྱི་དོན།
པའི་ཕྱིར། བཞི་པ་ངོ་བོ་ཡོད་དེ། འཕགས་སེང་གཉིས་ཀྱིས་ཀྱང་ཚོགས་དྲུག་འཁོར་
བཅས་བཀག་པའི་ལྡན་མིན་འདུ་བྱེད་ཀྱི་ཁྱད་པར་ལ་བཞེད་པར་གསལ་བའི་ཕྱིར་དང་།
ཞིབ་ཏུ་བཤད་ན་འདས་ལམ་དང་བཅས་པའི་སྲིད་རྩེའི་སེམས་ལ་བརྟེན་ནས་ཐོབ་ཅིང་།
དགག་གཞི་ཡིད་ཤེས་ཕྲ་མོའི་སྟེང་དུ་དགག་བྱ་ཚོར་འདུ་རགས་པའི་རྒྱུ་བ་ཅི་རིགས་བཀག་
པས་རབ་ཏུ་ཕྱེ་བའི་འཕགས་རྒྱུད་ཀྱི་ལྡན་མིན་འདུ་བྱེད་དེ་འགོག་སྙོམས་ཀྱི་ངོ་བོ་ཡིན་
པའི་ཕྱིར། འོ་ན་འགྲེལ་པར། འཇིག་རྟེན་ལས་འདས་པའི་ལམ་ལ་བསམ་གཏན་བཞི་
དང་གཟུགས་མེད་པ་བཞི་དང་། འགོག་པའི་སྙོམས་པར་འཇུག་པ་དག་སྟེ་དགུའོ། །ཞེས་
འདས་ལམ་དུ་གསུངས་པ་དང་འགལ་ལོ་ཞེ་ན། མི་འགལ་ཏེ། འདས་ལམ་གྱི་སྟོབས་
ཀྱིས་ཐོབ་པ་ལ་དགོངས་པ་ཡིན་པའི་ཕྱིར། དེ་བཞིན་དུ་སྙོམས་འཇུག་ཏུ་བཤད་པ་ཡང་།
མཛོད་འགྲེལ་ལས། ཇི་ལྟར་ན་སེམས་མེད་པ་ཉིད་སྙོམས་པར་འཇུག་པ་ཡིན་ཞེ་ན།
འབྱུང་བ་ཆེན་པོ་མཉམ་པ་ཉིད་དུ་བསྒྲུབ་པའི་ཕྱིར་ཡང་སྙོམས་པར་འཇུག་པའི་སེམས་
ཀྱིས་དེ་ལ་སྙོམས་པར་འཇུག་པ་ཐོབ་པར་འགྱུར་བས་ན་སྙོམས་པར་འཇུག་པ་ཡིན་ནོ།།
ཞེས་འགོག་སྙོམས་ལ་སྙོམས་པར་འཇུག་པའི་འཇུག་སེམས་སྙོམས་འཇུག་ཡིན་པ་ལ་
དགོངས་ནས་གསུངས་པ་དང་། སྙོམས་འཇུག་དགུ་ཡི་བདག་ཉིད་དང་། ཞེས་པ་འགོག་
པ་ལ་སྙོམས་པར་འཇུག་པའི་སངས་རྒྱས་ཀྱི་ཡེ་ཤེས་ཡེ་ཤེས་ཆོས་སྐུ་ཡིན་པ་ལ་དགོངས་
ནས་གསུངས་པར་ཤེས་དགོས་ཏེ། ཚིག་ཁོ་ན་ལ་བརྟེན་པས་ནི་དོན་གལ་ཆེ་བ་རྟོགས་
པར་མི་འགྱུར་རོ། །ལྔ་པ་དུས་ཇི་ཙམ་སྙོམས་པར་འཇུག་པ་ཡོད་དེ། ཁ་ཅིག སྙིང་
རྗེ་པད་དཀར་ལས། སྐྱེ་བ་གཅིག་གིས་ཐོགས་པའི་བྱང་ཆུབ་སེམས་དཔའ་འགོག་པ་
ལ་སྙོམས་པར་འཇུག་པའི་སེམས་ཀྱིས་བར་གྱི་བསྐལ་པ་བཅུ་པོ་འདི་དག་འདའ་བར་



185
སྐབས་གཞི་པ།
བྱེད་དོ། །ཞེས་པ་ལ་བརྟེན་ནས་ཇི་ཙམ་འཕེན་པ་བཏང་གི་བར་དུའམ་བར་གྱི་བསྐལ་
པ་བཅུར་འགོག་སྙོམས་ལ་སྙོམས་པར་འཇུག་པ་ཡོད་པར་བཞེད། མཁས་པ་ཁ་ཅིག
མདོ་སྡེ་ཉི་མའི་སྙིང་པོ་ལས། ཞག་བདུན་ལས་ལྷག་པར་མི་འཇུག་སྟེ། བྱང་ཆུབ་སེམས་
དཔའི་སྤྱོད་པ་འདོར་བར་འགྱུར་བས་སོ། །ཞེས་གསུངས་པ་ལ་བརྟེན་ནས་ཞག་བདུན་
ཙམ་དུ་སྙོམས་པར་འཇུག་པར་བཞེད། རང་གི་བསམ་དོན་ནི་ལུང་སྔ་མ་བྱང་ཆུབ་
སེམས་དཔའ་ལ་དེ་ཙམ་དུ་སྙོམས་པར་འཇུག་པའི་ནུས་པ་ཡོད་པ་ལ་བཤད་ནས། ཕྱི་
མ་དངོས་པོ་ལ་གནས་པར་བྱས་ན་ལེགས་བསམ་སྟེ་གང་ལེགས་བྱའོ། །སྡེ་ཚན་ལྔ་པ་
སྤོང་བའི་ལམ་ཡོད་དེ། ཐེག་ཆེན་གྱི་མཐོང་ལམ་སྡུག་བསྔལ་ཆོས་བཟོད་ལ་སོགས་
པ་བཞི་ཡོད་པའི་ཕྱིར། སྡེ་ཚན་དྲུག་པ་སངས་རྒྱས་ཉིད་ཀྱི་ལམ་ཡོད་དེ། སྦྱིན་པ་ལ་
སོགས་པའི་ཕ་རོལ་ཏུ་ཕྱིན་པ་བཅུ་ཡོད་པའི་ཕྱིར། །
གསུམ་པ་སངས་རྒྱས་ལ་ཡོད་པའི་ཐུན་མོང་མ་ཡིན་པའི་རྣམ་མཁྱེན་གྱི་རྣམ་
པ་བཤད་དུ་ཡོད་དེ། སྡེ་ཚན་བདུན་ཡོད་པའི་ཕྱིར། དེ་དག་བཞག་ཏུ་ཡོད་དེ་ཐུན་
མོང་མ་ཡིན་པའི་ཡོན་ཏན་གྱི་དབྱེ་བའི་དབང་དུ་བྱས་པ་ལ་སྡེ་ཚན་དང་པོ་བཞི་བཞག
ཡོན་ཏན་གྱི་ངོ་བོ་དང་རྟེན་དང་ཆེད་དུ་བྱ་བའི་དབང་དུ་བྱས་པ་ལ་སྡེ་ཚན་ཕྱི་མ་གསུམ་
བཞག་པའི་ཕྱིར། དང་པོ་གྲུབ་སྟེ། ཡུལ་ཤེས་བྱ་ལ་ཆགས་ཐོགས་སྤངས་པའི་ཚུལ་
གྱིས་མཁྱེན་པའི་ཆ་ནས་སྟོབསཀྱི་སྡེ་ཚན་བཞག་རང་གཞན་གང་རུང་གི་དོན་དམ་བཅས་
པ་ལ་བག་ཚ་བ་མེད་པའི་ཆ་ནས་མི་འཇིགས་པའི་སྡེ་ཚན་བཞག རང་གི་རྟོགས་པའི་
ཡོན་ཏན་གཞན་ལ་སྟོན་པར་བྱེད་པའི་ཆ་ནས་སོ་སོ་ཡང་དག་རིག་པ་བཞིའི་སྡེ་ཚན་བཞག
ཡོད་ཏན་དེ་རྣམས་འཕགས་པ་འོག་མ་རྣམས་དང་མ་འདྲེས་པའི་ཆ་ནས་མ་འདྲེས་པའི་



186
ཕར་ཕྱིན་སྤྱི་དོན།
སྡེ་ཚན་བཞག་པའི་ཕྱིར། གཉིས་པ་གྲུབ་སྟེ། སྟོབས་ནས་མ་འདྲེས་པའི་བར་གྱི་ཡོན་
ཏན་རྣམས་ངོ་བོ་གློ་བུར་དྲི་བྲལ་གྱི་དེ་བཞིན་ཉིད་ལ་སླར་མི་ལྡང་བའི་ཚུལ་གྱིས་མཉམ་
པར་བཞག་པའི་ངོ་བོ་ཅན་ཡིན་ནོ་ཞེས་གོ་བའི་ཆེད་དུ་དེ་བཞིན་ཉིད་ཀྱི་རྣམ་མཁྱེན་གྱི་
རྣམ་པ་དང་། ཡོན་ཏན་དེ་རྣམས་རྟེན་གྱི་ཁྱད་པར་སངས་རྒྱས་འཕགས་པའི་རྒྱུད་ཀྱི་
གཙོ་བོ་ཡིད་ཀྱི་རྣམ་པར་ཤེས་པ་ཁོ་ན་ལ་བརྟེན་པ་ཡིན་ནོ་ཞེས་གོ་བའི་ཆེད་དུ་རང་བྱུང་
གི་རྣམ་མཁྱེན་གྱི་རྣམ་པ་དང་། ཡོན་ཏན་དེ་རྣམས་སྔོན་སློབ་ལམ་དུ་ཆེད་དུ་བྱ་བ་
གང་གི་ཆེད་དུ་ཉམས་སུ་བླངས་པ་ཡིན་སྙམ་པ་ལ། ཇི་ལྟ་ཇི་སྙེད་ཀྱི་ཆོས་ཐམས་ཅད་
མངོན་སུམ་དུ་རྟོགས་པའི་སངས་རྒྱས་ཀྱི་རྣམ་པ་དེའི་ཆེད་དུ་བསྒོམ་པ་ཡིན་ནོ། །ཞེས་
གོ་བའི་ཆེད་དུ་སངས་རྒྱས་ཉིད་ཀྱི་རྣམ་མཁྱེན་གྱི་རྣམ་པ་བཞག་པའི་ཕྱིར། སྡེ་ཚན་
དང་པོ་སྟོབས་ལ་བཅུར་འཇོག་པའི་རྒྱུ་མཚན་ཡོད་དེ། ཡང་དག་པར་རྫོགས་པའི་སངས་
རྒྱས་ཀྱིས་མཁྱེན་པའི་སྟོབས་བཅུ་པོ་འདིའི་སྒོ་ནས་གཞན་དོན་མཛད་པ་གང་ཞིག དེ་
ལ་བཅུ་པོ་འདིར་ངེས་པའི་ཕྱིར། ཕྱི་མ་གྲུབ་སྟེ། དོན་བྱ་ཡུལ་གྱི་གདུལ་བྱ་མཁྱེན་
པའི་ཆ་ནས་མོས་པ་སྣ་ཚོགས་མཁྱེན་པའི་སྟོབས། འཇིག་རྟེན་གྱི་ཁམས་དུ་མ་མཁྱེན་
པའི་སྟོབས། དབང་པོ་མཆོག་དང་མཆོག་མ་ཡིན་པ་མཁྱེན་པའི་སྟོབས། སྔོན་གནས་
རྗེས་སུ་དྲན་པ་མཁྱེན་པའི་སྟོབས། འཆི་འཕོ་བ་དང་སྐྱེ་བ་མཁྱེན་པའི་སྟོབས་ལྔར་ངེས།
གདུལ་བྱ་ལ་ལམ་སྟོན་ཚུལ་མཁྱེན་པའི་ཆ་ནས་ཐམས་ཅད་དུ་འགྲོ་བ་མཁྱེན་པའི་སྟོབས།
གནས་དང་གནས་མ་ཡིན་པ་མཁྱེན་པའི་སྟོབས། ལས་ཀྱི་རྣམ་སྨིན་མཁྱེན་པའི་སྟོབས།
ཀུན་ནས་ཉོན་མོངས་དང་རྣམ་བྱང་མཁྱེན་པའི་སྟོབས་བཞིར་ངེས། ཐོབ་བྱའི་འབྲས་
བུ་མཁྱེན་པའི་ཆ་ནས་ཟག་ཟད་ཀྱི་སྟོབས་སུ་ངེས་པའི་ཕྱིར། དང་པོ་གྲུབ་སྟེ། གདུལ་



187
སྐབས་གཞི་པ།
བྱའི་དོན་མཛད་པ་ལ་ཐོག་མར་གདུལ་བྱའི་མོས་པ་མཁྱེན་དགོས་པས་དེའི་ཆ་ནས་མོས་
པ་སྣ་ཚོགས་མཁྱེན་པའི་སྟོབས་བཞག མོས་པ་དང་ལྡན་པའི་གདུལ་བྱ་དེ་རིགས་དང་
ཁམས་ཀྱི་ཁྱད་པར་གང་དུ་ངེས་སོགས་མཁྱེན་པའི་ཆ་ནས་འཇིག་རྟེན་གྱི་ཁམས་དུ་མ་
མཁྱེན་པའི་སྟོབས་བཞག རིགས་དང་ལྡན་པའི་གདུལ་བྱ་དེའི་དབང་པོ་རྣོ་འབྲིང་གི་
ཁྱད་པར་མཁྱེན་པའི་ཆ་ནས་དབང་པོ་མཆོག་དང་མཆོག་མ་ཡིན་པ་མཁྱེན་པའི་སྟོབས་
བཞག མོས་རིགས་དབང་པོའི་ཁྱད་པར་གསུམ་དང་ལྡན་པའི་གདུལ་བྱ་དེ་སྔོན་ཇི་
ལྟར་གྱུར་པ་མཁྱེན་པའི་ཆ་ནས། སྔོན་གནས་རྗེས་སུ་དྲན་པ་མཁྱེན་པའི་སྟོབས་བཞག
དེ་ཕྱི་མར་ཇི་ལྟར་འགྱུར་བ་མཁྱེན་པའི་ཆ་ནས་འཆི་འཕོ་དང་སྐྱེ་བ་མཁྱེན་པའི་སྟོབས་
བཞག་པའི་ཕྱིར། གཉིས་པ་གྲུབ་སྟེ། གདུལ་བྱ་མངོན་མཐོ་ངེས་ལེགས་སུ་བགྲོད་པར་
བྱེད་པའི་ལམ་གྱི་ངོ་བོ་མཁྱེན་པའི་ཆ་ནས་ཐམས་ཅད་དུ་འགྲོ་བ་མཁྱེན་པའི་སྟོབས་བཞག
དེ་ལྟ་བུའི་ལམ་ཉམས་སུ་ལེན་པའི་ཚེ་རྒྱུ་འདི་ལས་འབྲས་བུ་འདི་འབྱུང་བ་རིགས་པ་དང་
འདི་ལས་འདི་ལྟར་འབྱུང་བ་མི་རིགས་པར་མཁྱེན་པའི་ཆ་ནས་གནས་དང་གནས་མ་
ཡིན་པ་མཁྱེན་པའི་སྟོབས་བཞག དེ་འདྲ་བའི་རིགས་མི་རིགས་ཀྱི་ལས་ཀྱི་རྣམ་སྨིན་
ཕྲ་མོ་མཁྱེན་པའི་ཆ་ནས་ལས་ཀྱི་རྣམ་སྨིན་མཁྱེན་པའི་སྟོབས་བཞག དེ་ལྟར་ཉམས་
སུ་ལེན་པའི་ཚེ་ལམ་གྱི་ཁྱད་པར་བསམ་གཏན་དང་གཟུགས་མེད་སོགས་ལས་ཀུན་ནས་
ཉོན་མོངས་དང་རྣམ་བྱང་གི་ཆ་ཕྲ་ཞིང་ཕྲ་བ་མཁྱེན་པའི་ཆ་ནས་ཀུན་ནས་ཉོན་མོངས་
དང་རྣམ་བྱང་མཁྱེན་པའི་སྟོབས་བཞག་པའི་ཕྱིར། གསུམ་པ་གྲུབ་སྟེ། ཉན་ཐོས་ཀྱི་
ཐོབ་བྱའི་འབྲས་བུ་ཉོན་སྒྲིབ་སྤངས་པའི་བྲལ་བ་དང་། ཐེག་ཆེན་གྱི་ཐོབ་བྱའི་འབྲས་
བུ་སྒྲིབ་པ་གཉིས་ཀ་ཟད་པའི་སྤངས་པ་མཐར་ཐུག་མཁྱེན་པའི་ཆ་ནས་ཟག་ཟད་ཀྱི་སྟོབས་



188
ཕར་ཕྱིན་སྤྱི་དོན།
གཅིག་ཉིད་བཞག་པའི་ཕྱིར། མཁྱེན་པའི་སྟོབས་བཅུ་པོ་འདི་དག་བརྒྱ་བྱིན་གྱི་རྡོ་རྗེ་
དང་ཆོས་མཚུངས་པར་གསུངས་ཏེ། བརྒྱ་བྱིན་གྱི་རྡོ་རྗེ་དེས་ལྷ་མ་ཡིན་གྱི་གོ་ཆ་འབུགས་
པ་དང་། རྩིག་པ་འཇིག་པ་དང་། རིབ་མ་ལྟ་བུའི་ཤིང་གི་ནགས་གཅོད་པར་བྱེད་པ་
བཞིན་དུ། འདིས་ཀྱང་གདུལ་བྱའི་རྒྱུད་ཀྱི་ཉོན་མོངས་པ་དང་ཤེས་བྱ་དང་སྙོམས་འཇུག་
གི་སྒྲིབ་པ་གསུམ་འབུགས་པ་དང་འཇིག་པ་དང་གཅོད་པར་ནུས་པའི་ཕྱིར་ཏེ། རྒྱུད་
བླར། སྟོབས་སོགས་རྣམས་ལ་སྟོབས་དྲུག་དང་། །གསུམ་དང་གཅིག་གིས་རིམ་པ་
བཞིན། །གོ་ཆ་རྩིག་པ་ཤིང་བཞིན་དུ། །འབུགས་དང་བཤིག་དང་བཅད་ཕྱིར་རོ། །ཞེས་
གསུངས་པ་དང་། མི་ཕྱེད་ཕྱིར་ནི་རྡོ་རྗེ་བཞིན། །ཞེས་གསུངས། གཞན་ཡང་སྟོབས་
ཞེས་བརྗོད་པའི་རྒྱུ་མཚན་ཡོད་དེ། འདི་རྣམས་ཀྱིས་ཐེག་ཆེན་ཐུན་མོང་མ་ཡིན་པའི་
ཐབས་ལ་བསླུ་བའི་བདུད། སྐྱབས་ལ་བསླུ་བའི་བདུད། རྣམ་དག་ལ་བསླུ་བའི་བདུད།
འབྲས་བུ་ངེས་འབྱུང་ལ་བསླུ་བའི་བདུད་བཞི་འཇོམས་པ་ལ་སྟོབས་དང་ལྡན་པའི་སྒོ་ནས་
དེ་ལྟར་བརྗོད་པའི་ཕྱིར་ཏེ། རྒྱན་ལས། ཐབས་དང་སྐྱབས་དང་དག་པ་དང་། །ཐེག་
ཆེན་ངེས་པར་འབྱུང་བ་ལ། །སེམས་ཅན་རྣམས་ནི་རབ་བསླུ་བའི། །བདུད་འཇོམས་
ཁྱོད་ལ་ཕྱག་འཚལ་ལོ། །ཞེས་གསུངས། སྡེ་ཚན་གཉིས་པ་རང་ག%ན་གང་རུང་གི་
དོན་དམ་བཅས་པ་ལ་བག་ཚ་བ་མེད་པའི་ཆ་ནས་མི་འཇིགས་པ་བཞི་བཞག་པ་ཡིན་ཏེ།
རང་དོན་སྤངས་རྟོགས་མཐར་ཐུག་དམ་བཅས་པ་ལ་བག་ཚ་བ་མེད་པའི་ཆ་ནས་རང་
དོན་སྤངས་པ་མཐར་ཐུག་དམ་བཅས་པ་ལ་མི་འཇིགས་པའི་རྣམ་མཁྱེན་གྱི་རྣམ་པ་དང་།
རང་དོན་རྟོགས་པ་མཐར་ཐུག་དམ་བཅས་པ་ལ་མི་འཇིགས་པའི་རྣམ་མཁྱེན་གྱི་རྣམ་
པ་གཉིས་བཞག ངེས་འབྱུང་དང་བར་ཆད་དམ་བཅས་པ་ལ་བག་ཚ་བ་མེད་པའི་ཆ་



189
སྐབས་གཞི་པ།
ནས་ངེས་འབྱུང་དམ་བཅས་པ་ལ་མི་འཇིགས་པའི་རྣམ་པ་དང་། བར་ཆད་དམ་བཅས་
པ་ལ་མི་འཇིགས་པའི་རྣམ་པ་གཉིས་སུ་བཞག་པའི་ཕྱིར་ཏེ། རྒྱན་ལས། རང་གཞན་
དོན་དུ་ཡེ་ཤེས་དང་། སྤངས་དང་ངེས་འབྱུང་བར་ཆད་རྣམས། །སྟོན་མཛད་མུ་སྟེགས་
གཞན་དག་གིས། །མི་བརྫི་ཁྱོད་ལ་ཕྱག་འཚལ་ལོ། །ཞེས་གསུངས། མི་འཇིགས་པ་
འདི་ཡང་སེང་གེ་དང་ཆོས་མཚུངས་པར་གསུངས་ཏེ། འཁོར་གྱི་ནང་དུ་བག་ཚ་བ་མེད་
པར་གནས་པའི་ཡོན་ཏན་དང་ལྡན་པས་དེ་ལྟར་བརྗོད་པའི་ཕྱིར་ཏེ། རྒྱུད་བླར། མི་
འཇིགས་ཉིད་ནི་འཁོར་དུ་སེང་གེ་བཞིན། །ཞེས་གསུངས། མི་འཇིགས་པ་དེ་ལ་ཡང་
སྐུ་གསུང་ཐུགས་ཀྱི་སྒོ་ནས་བག་ཚ་བ་མེད་པ་གསུམ་ཡོད་པར་མདོ་ལས་བཤད། ཁྱུ་
མཆོག་རླབས་པོ་ཆེའི་གནས་སུ་དམ་བཅའོ། །འཁོར་གྱི་ནང་དུ་སེང་གེའི་སྒྲ་བསྒྲགས་
སོ༑ ༑ཚངས་པའི་ཆོས་ཀྱི་འཁོར་ལོ་མཐུན་པར་བསྐོར་རོ། །ཞེས་གསུངས། སྡེ་
ཚན་གསུམ་པ་རང་གི་རྟོགས་པའི་ཡོན་ཏན་གཞན་ལ་སྟོན་པའི་ཆ་ནས་སོ་སོ་ཡང་དག་
རིག་པ་བཞིར་བཞག་པ་ཡིན་ཏེ། བཤད་བྱའི་དབང་དུ་བྱས་ནས་ཆོས་སོ་སོ་ཡང་དག་
པར་རིག་པ་དང་། དོན་སོ་སོ་ཡང་དག་པར་རིག་པ་གཉིས་བཞག །འཆད་བྱེད་ཀྱི་
དབང་དུ་བྱས་ནས་ངེས་ཚིག་སོ་སོ་ཡང་དག་པར་རིག་པ་དང་། སྤོབས་པ་སོ་སོ་ཡང་
དག་པར་རིག་པ་གཉིས་བཞག་པའི་ཕྱིར་ཏེ། རྒྱན་ལས། རྟེན་དང་བརྟེན་པ་བཤད་
བྱ་དང༌། །གསུང་དང་མཁྱེན་པ་འཆད་བྱེད་ལ། །བློ་གྲོས་ཆགས་ཐོགས་མི་མངའ་
བའི། །ལེགས་འདོམས་ཁྱོད་ལ་ཕྱག་འཚལ་ལོ། །ཞེས་གསུངས། སྡེ་ཚན་བཞི་པ་
ཡོན་ཏན་དེ་རྣམས་འཕགས་པ་འོག་མ་རྣམས་དང་མ་འདྲེས་པའི་ཆ་ནས་མ་འདྲེས་པའི་
རྣམ་པ་བཅོ་བརྒྱད་བཞག་པ་ཡིན་ཏེ། སྤྱོད་པའི་ཡོན་ཏན་འཕགས་པ་འོག་མ་རྣམས་



190
ཕར་ཕྱིན་སྤྱི་དོན།
དང་མ་འདྲེས་པའི་ཆ་ནས་འཁྲུལ་པ་དང་ཅ་ཅོ་དང་དྲན་པ་ཉམས་པ་དང་ཐུགས་མཉམ་
པར་མ་བཞག་པ་དང་། འདུ་ཤེས་ཐ་དད་པ་དང་སོ་སོར་མ་བརྟགས་པའི་བཏང་སྙོམས་
མི་མངའ་བ་དང་དྲུག་བཞག །རྟོགས་པའི་ཡོན་ཏན་འཕགས་པ་འོག་མ་རྣམས་དང་མ་
འདྲེས་པའི་ཆ་ནས་འདུན་པ་དང་། བརྩོན་འགྲུས་དང་། དྲན་པ་དང་། ཏིང་ངེ་འཛིན་
དང༌། ཤེས་རབ་དང་། རྣམ་པར་གྲོལ་བའི་ཡེ་ཤེས་དང་དྲུག་བཞག འཕྲིན་ལས་ཀྱི་
ཡོན་ཏན་འཕགས་པ་འོག་མ་རྣམས་དང་མ་འདྲེས་པའི་ཆ་ནས་ཡེ་ཤེས་སྔོན་དུ་འགྲོ་བའི་
སྐུའི་འཕྲིན་ལས་གསུང་གི་འཕྲིན་ལས་ཐུགས་ཀྱི་འཕྲིན་ལས་གསུམ་བཞག ཡེ་ཤེས་
ཀྱི་ཡུལ་མཁྱེན་ཚུལ་འཕགས་པ་འོག་མ་རྣམས་དང་མ་འདྲེས་པའི་ཆ་ནས་འདས་མ་འོངས་
ད་ལྟ་དུས་གསུམ་ཆགས་ཐོགས་སྤངས་པའི་ཚུལ་གྱིས་མཁྱེན་པའི་ཡེ་ཤེས་བཞག་པའི་
ཕྱིར། །
འོ་ན་མཁྱེན་ཡུལ་དུས་གསུམ་གྱི་རྣམ་གཞག་ཇི་ལྟར་ཡིན་ཞེ་ན། འདི་ལ་གསུམ་
ཡོད་དེ། བྱེ་བྲག་སྨྲ་བའི་ལུགས། ཐལ་འགྱུར་བའི་ལུགས། མདོ་སེམས་གཉིས་དང་
རང་རྒྱུད་པ་ཐུན་མོང་བའི་ལུགས་གསུམ་དུ་ཡོད་པའི་ཕྱིར། དང་པོ་ཡོད་དེ། མདོ་
ལས། འདས་པའི་གཟུགས་ཤིག་རྫས་སུ་ཡོད་པ་མིན་ན་འཕགས་པ་ཉན་ཐོས་ཐོས་པ་
དང་ལྡན་པ་དག་འདས་པའི་གཟུགས་ལ་ལྟ་བར་བྱེད། ཞེས་གསུངས་པ་དང་། མཛོད་
ལས། དུས་གསུམ་རྟག་ཏུ་ཡོད་གསུངས་ཕྱིར། ཞེས་གསུངས་པ་ལ་བརྟེན་ནས་དུས་
གསུམ་རྫས་ཡོད་དུ་འདོད་པའི་ཕྱིར། གཉིས་པ་ཡོད་དེ། དུས་གསུམ་བདེན་པར་མ་
གྲུབ་པས་རྫས་སུ་མེད་ཅིང་འདས་མ་འོངས་དངོས་པོར་བཞེད་པའི་ཕྱིར། འདས་པ་དངོས་
པོ་ཡིན་ཏེ། ལས་ཞིག་པ་ལས་རང་འབྲས་ལས་ཀྱི་རྣམ་སྨིན་འབྱིན་པ་ཡོད་པའི་ཕྱིར་



19]
སྐབས་གཞི་པ།
ཏེ༑ གང་ཕྱིར་རང་བཞིན་གྱིས་དེ་མི་འགག་པ། ཞེས་སོགས་གསུངས་པ་དང་། སྡོང་
བུ་སྣུམ་ཟད་མར་མེ་ཤི་བའི་རྒྱུར་གསུངས་པ་དང་། སྐྱེ་བའི་རྐྱེན་གྱིས་རྒ་ཤི་ཅེས་ཡན་
ལག་བཅུ་གཉིས་ཀྱི་ནང་ཚན་དུ་གྱུར་པའི་སྐྱེ་བ་དེའི་ནང་ཚན་དུ་གྱུར་པའི་རྒ་ཤིའི་རྒྱུར་
གསུངས་པའི་ཕྱིར། དེ་ཡང་རིགས་པ་དྲུག་ཅུ་པ་ལས། རྒྱུ་ཟད་པ་ལས་ཞི་བ་དང་།།
ཟད་པ་ཉིད་ནི་དམིགས་ཕྱིར་རོ། །ཞེས་པ་རྩ་འགྲེལ་གྱིས་གསལ་བར་བཤད་དོ། །གསུམ་
པ་ཡོད་དེ། གཞི་གཅིག་ལ་བཀར་ན། བུམ་པའི་རྒྱུ་བུམ་པའི་དུས་སུ་འདས་པ་དང་།
བུམ་པའི་འབྲས་བུ་བུམ་པའི་དུས་སུ་མ་འོངས་པ་དང་། བུམ་པ་བུམ་པའི་དུས་སུ་ད་
ལྟ་བར་འཇོག་པའི་ཕྱིར། དེ་འཇོག་སྟེ་བུམ་པའི་རྒྱུ་བུམ་པའི་དུས་སུ་འགགས་ཟིན་པ་
དང་། བུམ་པའི་འབྲས་བུ་བུམ་པའི་དུས་སུ་སྐྱེ་བའི་རྒྱུ་ཡོད་ཀྱང་མ་སྐྱེས་པ་དང་། བུམ་
པ་རང་དུས་སུ་རྫོགས་པར་སྐྱེས་ཟིན་པའི་ཕྱིར། མདོར་ན་བུམ་པའི་འདས་པ་བུམ་པའི་
འདས་པ་ཡིན་ཀྱང་བུམ་པ་ལ་ལྟོས་ཏེ་མ་འོངས་པ་དང་། བུམ་པའི་མ་འོངས་པ་བུམ་
པའི་མ་འོངས་པ་ཡིན་ཀྱང་བུམ་པ་ལ་ལྟོས་ཏེ་འདས་པ་ཡིན་པའི་ཚུལ་ཤེས་དགོས་ཏེ།
རིགས་པ་ཕྲ་བར་སྣང་ངོ༌། ། །
འོ་ན་མཁྱེན་གསུམ་གྱི་རྣམ་པ་བརྒྱ་བདུན་ཅུ་རྩ་གསུམ་རྣམ་རྫོགས་སྦྱོར་བས་
ཉམས་སུ་ལེན་ཚུལ་བཤད་པ་དེ་ལྟར་ཡིན་ན། སྦྱོར་བ་དེ་ཉིད་སྒོམ་པ་པོའི་རྟེན་གྱི་གང་
ཟག་གང་ཞེ་ན། མདོའི་དབང་དུ་བྱས་ན་རྣམ་པ་བརྒྱ་བདུན་ཅུ་རྩ་གསུམ་གསུངས་པ་
དང༌། དེ་ནས་ལྷ་རྣམས་ཀྱི་དབང་པོ་བརྒྱ་བྱིན་འདི་སྙམ་དུ་གྱུར་ཏེ། ཤེས་རབ་ཀྱི་ཕ་
རོལ་ཏུ་ཕྱིན་པ་འདི་རིགས་ཀྱི་བུ་དང་རིགས་ཀྱི་བུ་མོ་གང་དག་གི་རྣ་ལམ་དུ་གྲགས་པར་
གྱུར་པ་དེ་དག་ཀྱང་སྔོན་གྱི་རྒྱལ་བ་ལ་བསྙེན་བཀུར་བྱས་པའོ། །ཞེས་སོགས་སྦྱོར་བ་



ཕར་ཕྱིན་སྤྱི་དོན།
192
སྒོམ་པ་པོའི་རྟེན་གྱི་གང་ཟག་སྟོན་པའི་མདོ་གསུངས། དེའི་དགོངས་པ་འགྲེལ་བ་ལ་
བསྟན་བཅོས་སུ། སངས་རྒྱས་རྣམས་ལ་ལྷག་པར་བྱས། ཞེས་སོགས་བློཀ་གཉིས་གསུངས།
འོ་ན་སྦྱོར་བ་སྒོམ་པ་པོའི་རྟེན་གྱི་གང་ཟག་དེ་ལྟར་ཡིན་ན། སྦྱོར་བའི་ངོ་བོ་ཇི་ལྟ་བུ་
ཞེ་ན། མདོའི་དབང་དུ་བྱས་ན། ཇི་ལྟར་ན་བྱང་ཆེན་ཡུམ་ལ་གནས་པ་དང་། སྦྱོར་
བ་ལ་གནས་ཞེས། བརྒྱ་བྱིན་གྱིས་དེ་བཞིན་གཤེགས་པ་ལ་དྲིས་པའི་ལན་དུ། ཀོའུ་
ཤི་ཀ་འདི་ལ་བྱང་ཆུབ་སེམས་དཔའ་སེམས་དཔའ་ཆེན་པོ་ཤེས་རབ་ཀྱི་ཕ་རོལ་ཏུ་ཕྱིན་
པ་ལ་སྤྱོད་པའི་ཚེ་གཟུགས་ལ་མི་གནས་ཏེ། གང་གི་ཚེ་གཟུགས་ལ་མི་གནས་པ་དེའི་
ཚེ་གཟུགས་ལ་རྣལ་འབྱོར་དུ་བྱེད་པ་ཡིན་ནོ། །ཞེས་གསུངས་སོ། །དེའི་དགོངས་པ་
འགྲེལ་བ་ལ་བསྟན་བཅོས་སུ། གཟུགས་ལ་སོགས་ལ་མི་གནས་ཕྱིར། ཞེས་གསུངས་
སོ༑ ༑འདིར་བསྟན་སྦྱོར་བ་ལ་ཉི་ཤུར་ཡོད་དེ། རང་བཞིན་གྱི་སྦྱོར་བ་ལྔ་། གནས་
སྐབས་ཀྱི་སྦྱོར་བ་བཅོ་ལྔ་ཡོད་པའི་ཕྱིར། དང་པོ་གྲུབ་སྟེ། ཡུལ་ལ་བདེན་ཞེན་འགོག་
པའི་ཆ་ནས་མི་གནས་པའི་སྦྱོར་བ། ཡུལ་ཅན་ལ་བདེན་ཞེན་འགོག་པའི་ཆ་ནས་མི་སྦྱོར་
བའི་སྦྱོར་བ། གཞིའི་ཆོས་ཉིད་མངོན་སུམ་དུ་རྟོགས་པའི་ཆ་ནས་ཟབ་པ་གཞི་ཤེས་ཀྱི་
སྦྱོར་བ། ལམ་གྱི་ཆོས་ཉིད་མངོན་སུམ་དུ་རྟོགས་པའི་ཆ་ནས་གཏིང་དཔག་དཀའ་བ་
ལམ་ཤེས་ཀྱི་སྦྱོར་བ། རྣམ་པའི་ཆོས་ཉིད་མངོན་སུམ་དུ་རྟོགས་པའི་ཆ་ནས་ཚད་མེད་
པ་རྣམ་མཁྱེན་གྱི་སྦྱོར་བ་རྣམས་བཞག་པའི་ཕྱིར། ཕྱི་མ་གྲུབ་སྟེ། རང་བཞིན་གྱི་སྦྱོར་
བ་ལྔ་པོ་དེ་ལ་གནས་སྐབས་ཚོགས་ལམ་ནས་རྒྱུན་མཐའི་བར་དུ་ཕྱེ་བས་བཅོ་ལྔ་འགྱུར་
བའི་ཕྱིར་ཏེ། སྦྱོར་བ་སྒོམ་པ་པོའི་གང་ཟག་གི་སྒོ་ནས་ཕྱེ་བ་བརྒྱད། སྦྱོར་བ་རྫོགས་
པའི་ཐབས་ཀྱི་སྒོ་ནས་ཕྱེ་བ་བཞི། འབྲས་བུའི་སྒོ་ནས་ཕྱེ་བ་གཉིས། དུས་ཀྱི་སྒོ་ནས་



193
སྐབས་གཞི་པ།
ཕྱེ་བ་གཅིག་རྣམས་སུ་ཡོད་པའི་ཕྱིར། དང་པོ་གྲུབ་སྟེ། རང་བཞིན་གྱི་སྦྱོར་བ་ལྔ་པོ་
དེ་ཚོགས་ལམ་ན་ཡོད་པའི་དབང་དུ་བྱས་ནས་ཚེགས་ཆེན་ཡུན་རིང་རྟོགས་དཀའི་སྦྱོར་
བ༑ སྦྱོར་ལམ་ན་ཡོད་པའི་དབང་དུ་བྱས་ནས་དྲོད་སོགས་བཞི་ལ་རིམ་པ་ལྟར་ལུང་
བསྟན་པའི་སྦྱོར་བ། ཕྱིར་མི་ལྡོག་པའི་སྦྱོར་བ། ངེས་པར་འབྱུང་བའི་སྦྱོར་བ། བར་
ཆད་མེད་པའི་སྦྱོར་བ་བཞི་བཞག་པ་དང་། ས་དང་པོ་ནས་དྲུག་པའི་བར་ན་ཡོད་པའི་
དབང་དུ་བྱས་ནས་བྱང་ཆུབ་ལ་ཉེ་བའི་སྦྱོར་བ། ས་བདུན་པ་ན་ཡོད་པའི་དབང་དུ་བྱས་
ནས་མྱུར་དུ་མངོན་པར་རྫོགས་པར་བྱང་ཆུབ་པའི་སྦྱོར་བ། ས་བརྒྱད་པ་ན་ཡོད་པའི་
དབང་དུ་བྱས་ནས་གཞན་དོན་གྱི་སྦྱོར་བ་རྣམས་སུ་ཡོད་པའི་ཕྱིར། གཉིས་པ་གྲུབ་སྟེ།
ས་བརྒྱད་པ་ཡན་ཆད་དུ་སྦྱོར་བ་རྫོགས་པའི་ཐབས་གཞན་དོན་འཕེལ་མེད་འགྲིབ་མེད་
ཀྱི་སྦྱོར་བ། ཆོས་དང་ཆོས་མ་ཡིན་པ་སོགས་མི་མཐོང་བའི་སྦྱོར་བ། གཟུགས་སོགས་
བསམ་གྱིས་མི་ཁྱབ་པའི་སྦྱོར་བ། གཟུགས་དང་དེའི་མཚན་མ་དང་དེའི་ངོ་བོ་ཉིད་དུ་
རྣམ་པར་མི་རྟོག་པའི་སྦྱོར་བ་རྣམས་སུ་ཡོད་པའི་ཕྱིར། གསུམ་པ་གྲུབ་སྟེ། ས་དགུ་
པ་ན་ཡོད་པའི་དབང་དུ་བྱས་ནས་ཡོན་ཏན་ཐོབ་པ་འབྲས་བུ་རིན་པོ་ཆེ་སྦྱིན་པའི་སྦྱོར་
བ༑ ས་བཅུ་པ་ན་ཡོད་པའི་དབང་དུ་བྱས་ནས་སྤང་བྱ་སེལ་བ་རྣམ་པར་དག་པའི་སྦྱོར་
བ་གཉིས་ཡོད་པའི་ཕྱིར། བཞི་པ་གྲུབ་སྟེ། ས་བཅུ་པར་བརྩོན་འགྲུས་མཆོག་ཏུ་གྱུར་
བའི་བྱང་ཆུབ་སེམས་དཔས་ལོ་ཟླ་སོགས་དུས་ཚིགས་བཅད་ནས་ཡུམ་བསྒོམ་པའི་ས་
མཚམས་ཀྱི་སྦྱོར་བ་གཅིག་ཡོད་པའི་ཕྱིར། དང་པོ་ལྔ་ལ་རང་བཞིན་གྱི་སྦྱོར་བ་ཞེས་
འཇོག་པའི་རྒྱུ་མཚན་ཡོད་དེ། བྱང་སེམས་ཀྱི་ཚོགས་ལམ་ནས་རྒྱུན་མཐའི་བར་ཀུན་
ལ་ཁྱབ་པའི་སྟོང་ཉིད་རྟོགས་པའི་སྦྱོར་བ་ཡིན་པས་དེ་ལྟར་བརྗོད་པའི་ཕྱིར། ཕྱི་མ་བཅོ་



ཕར་ཕྱིན་སྤྱི་དོན།
194
ལྔ་ལ་གནས་སྐབས་ཀྱི་སྦྱོར་བ་ཞེས་བརྗོད་པའི་རྒྱུ་མཚན་ཡོད་དེ། གནས་སྐབས་ཚོགས་
ལམ་ནས་རྒྱུན་མཐའི་བར་ཅི་རིགས་ལ་བཞག་པའི་སྦྱོར་བ་ཡིན་པས་དེ་ལྟར་བརྗོད་པའི་
ཕྱིར། སྐབས་འདིའི་བསྟན་བྱའི་གཙོ་བོར་གྱུར་པའི་སྦྱོར་བ་ཡིན་ན་ཇི་ལྟ་བ་ལ་དམིགས་
པའི་ཞི་ལྷག་ཟུང་འབྲེལ་གྱི་སྦྱོར་བ་ཡིན་པས་ཁྱབ་སྟེ། དེ་ཡིན་ན་སྟོང་ཉིད་རྟོགས་པའི་
སེམས་དཔའི་རྣལ་འབྱོར་ཡིན་དགོས་པའི་ཕྱིར། མི་རྟག་སོགས་བཅུ་དྲུག་ལ་དམིགས་
པའི་ཞི་ལྷག་ཟུང་འབྲེལ་གྱི་སྦྱོར་བ་ནི་གཏན་ལ་དབབ་བྱའི་གཙོ་བོར་མི་བྱེད་དེ། བྱང་
ཆུབ་སེམས་དཔས་རང་རྒྱུད་ཀྱི་ཉོན་མོངས་པའི་དཔལ་གཞོམ་པ་དང་། ཐེག་དམན་
གྱི་རིགས་ཅན་རྗེས་སུ་བཟུང་བའི་ཆེད་དུ་ཞར་བྱུང་ཙམ་དུ་སྒོམ་པར་བྱེད་པའི་ཕྱིར། འོ་
ན༑ སྦྱོར་བའི་ངོ་བོ་འཆད་ཚུལ་དེ་ལྟར་ཡིན་མོད། སྦྱོར་བ་སྒོམ་པ་པོ་རྣམས་སུ་ཡི་
མཐུས་སྦྱོར་བ་བསྒོམས་པ་ལ་བར་ཆད་མེད་ཅིང་ཡོན་ཏན་ཇི་ལྟ་བུ་ཐོབ་པ་ཡིན་ཞེ་ན།
དེ་ཡང་མདོའི་དབང་དུ་བྱས་ན་སྦྱོར་བ་ཐ་མའི་སྐབས་སུ་སྦྱོར་བ་བསྒོམ་པ་ལ་བདུད་ཀྱིས་
བར་ཆད་བྱ་མི་ནུས་པར་གསུངས་པ་ལ། དེ་ནས་ཚེ་དང་ལྡན་པ་ཤཱ་རིའི་བུས། བཅོམ་
ལྡན་འདས་ལ་འདི་སྐད་ཅེས་གསོལ་ཏོ། །བཅོམ་ལྡན་འདས་སུ་ཡི་མཐུས་བྱང་ཆུབ་
སེམས་དཔའ་སེམས་དཔའ་ཆེན་པོ་རྣམས་ཤེས་རབ་ཀྱི་ཕ་རོལ་ཏུ་ཕྱིན་པ་ཟབ་མོ་འདི་
འདྲི་བ་དང་། སྟོན་པ་དང་། འཆང་བ་དང་། ཀློག་པ་དང་། ཁ་ཏོན་དུ་བགྱིད་པ་
དང་། ཚུལ་བཞིན་དུ་ཡིད་ལ་བགྱིད་པ་དང་བསྒོམ་པ་ལ་བདུད་སྡིག་ཏོ་ཅན་གྱིས་བར་
ཆད་བྱ་བར་མི་ནུས་པ་ལགས། ཞེས་ཞུས་པའི་ལན་དུ། བཅོམ་ལྡན་འདས་ཀྱིས་བཀའ་
སྩལ་པ། ཤཱ་རིའི་བུ་སངས་རྒྱས་ཀྱི་མཐུས་བྱང་ཆུབ་སེམས་དཔའ་སེམས་དཔའ་ཆེན་
ངོ་ཤེས་རབ་ཀྱི་ཕ་རོལ་ཏུ་ཕྱིན་པ་ཟབ་མོ་འདི་འདྲི་བ་དང་སྟོན་པ་དང་འཆང་བ་དང་ཀློག་



སྐབས་གཞི་པ།
_195
པ་དང་ཁ་ཏོན་དུ་བྱེད་པ་དང་ཚུལ་བཞིན་དུ་ཡིད་ལ་བྱེད་པ་དང་བསྒོམ་པ་དག་ལ་བདུད་
སྡིག་ཏོ་ཅན་གྱིས་བར་ཆད་བྱ་བར་མི་ནུས་པ་ཡིན་ནོ། །ཞེས་སངས་རྒྱས་ཀྱི་མཐུས་བར་
ཆད་བྱ་མི་ནུས་པར་གསུངས་སོ། །དེའི་དགོངས་པ་འགྲེལ་བ་ལ་བསྟན་བཅོས་སུ། བདུད་
ཀྱི་མཐུ་བཅོམ་ལ་སོགས་པ། ཞེས་པ་ཚིག་རྐང་གཉིས་གསུངས། དབྱེ་ན་བཅུ་བཞི་ཡོད།
སྦྱོར་བ་བསྒོམ་པ་པོ་རྣམས་ལ་སྦྱོར་བ་བསྒོམ་པ་ལ་བར་ཆད་མེད་ཅིང་ཡོན་ཏན་
དེ་ལྟར་ཐོབ་པ་ཡིན་ན། སྦྱོར་བ་བསྒོམ་པ་ལ་སྐྱོན་ཇི་ལྟ་བུ་འབྱུང་ཞེ་ན། དེ་ཡང་མདོའི་
དབང་དུ་བྱས་ན། དེ་ནས་ཚེ་དང་ལྡན་པ་རབ་འབྱོར་གྱིས་བཅོམ་ལྡན་འདས་ལ་འདི་
སྐད་ཅེས་གསོལ་ཏོ། །བཅོམ་ལྡན་འདས་རིགས་ཀྱི་བུ་དང་རིགས་ཀྱི་བུ་མོ་གང་བླ་ན་
མེད་པ་ཡང་དག་པར་རྫོགས་པའི་བྱང་ཆུབ་ལ་ཡང་དག་པར་གནས་པ་དང་། ཕ་རོལ་
ཏུ་ཕྱིན་པ་དྲུག་ལ་ལེགས་པར་སྤྱོད་པར་འགྱུར་བ་དང་། སེམས་ཅན་ཡོངས་སུ་སྨིན་
པར་བྱེད་པར་འགྱུར་བ་དང༌། སངས་རྒྱས་ཀྱི་ཞིང་ཡོངས་སུ་སྦྱོང་བར་འགྱུར་བ་དེ་
དག་གི་ཡོན་ཏན་ཡོངས་སུ་རྫོགས་པ་ནི་འདི་དག་ལགས་ན། བཅོམ་ལྡན་འདས་རིགས་
ཀྱི་བུ་དང་རིགས་ཀྱི་བུ་མོ་དེ་དག་ལ་བར་དུ་གཅོད་པ་ཇི་ལྟ་བུ་ཞིག་འབྱུང་བར་འགྱུར་
བ་ལགས། བཅོམ་ལྡན་འདས་ཀྱིས་བཀའ་སྩལ་པ། རབ་འབྱོར་སྤོབས་པ་ཧ་ཅང་ཆེ་
སྟེ་སྐྱེ་ན། རབ་འབྱོར་དེ་ནི་བྱང་ཆུབ་སེམས་དཔའ་སེམས་དཔའ་ཆེན་པོའི་བདུད་ཀྱི་
ལས་སུ་རིག་པར་བྱའོ། །ཞེས་གསུངས་སོ། །དེའི་དགོངས་པ་འགྲེལ་བ་ལ་བསྟན་བཅོས་
སུ༑ སྐྱོན་ནི་བཅུ་ཚན་བཞིར་བཅས་པ། །ཞེས་པའི་ཚིག་རྐང་གཉིས་གསུངས། མདོ་
བསྟན་བཅོས་ཀྱིས་བསྟན་པའི་སྦྱོར་བའི་སྐྱོན་ལ་བཞི་བཅུ་རྩ་དྲུག་ཡོད་དེ། སྦྱོར་བའི་
འགལ་རྐྱེན་རང་ལ་བརྟེན་པ་ཉི་ཤུ། རང་གཞན་གང་རུང་ལ་བརྟེན་པ་མཐུན་རྐྱེན་



196
ཕར་ཕྱིན་སྤྱི་དོན།
མ་ཚང་བ་ཉེར་གསུམ། སྦྱོར་བའི་འགལ་རྐྱེན་གཞན་ལ་བརྟེན་པ་གསུམ་རྣམས་སུ་ཡོད་
པའི་ཕྱིར། དེ་ལ་ཁོ་ན་རེ། ཡུམ་བསྒོམས་པས་མཐར་ཕྱིན་པར་མི་འགྱུར་བར་ཐལ་
ཡུམ་བསྒོམ་པ་ལ་བར་ཆད་ཤིན་ཏུ་མང་བའི་ཕྱིར་ཞེ་ན་སྐྱོན་མེད་དེ། སངས་རྒྱས་རྣམས་
ཀྱིས་རང་གི་ཡུམ་དུ་གྱུར་པའི་བྱང་སེམས་ཀྱི་སྦྱོར་བ་འདི་ཉིད་ལ་བྱས་པ་ཤེས་ཤིང་དྲིན་
དུ་གཟོ་བར་བྱ་བའི་ཕྱིར་དུ་སྦྱོར་བ་བསྒོམ་པའི་གང་ཟག་ལ་རྟག་ཏུ་དགོངས་པར་མཛད་
ཅིང་བསྲུང་བ་དང་སྐྱབས་པ་དང་སྦ་བར་བྱེད་པའི་ཕྱིར། དཔེར་ན་ནོར་བུ་རིན་པོ་ཆེ་
ལ་དགྲ་མང་བ་དང་། བུ་མང་དུ་ཡོད་པའི་མ་ན་བར་གྱུར་པའི་ཚེ་བུ་རྣམས་ཀྱིས་མ་
ལ་རིམ་གྲོ་བསྐྱེད་པར་བྱེད་པ་ལྟ་བུའོ། །
སྦྱོར་བ་རྣམས་ཀྱི་སྐྱོན་ཡོན་དེ་ལྟར་ཡིན་ན། སྦྱོར་བ་རྣམས་མཚོན་པར་བྱེད་
པའི་ཚུལ་ཇི་ལྟར་ཡིན་ཞེ་ན། དེ་ཡང་མདོའི་དབང་དུ་བྱས་ན། སྦྱོར་བའི་སྐྱོན་གྱི་སྐབས་
སུ་དེ་བཞིན་གཤེགས་པ་ཐམས་ཅད་ཀྱིས་སྦྱོར་བ་སྒོམ་པ་པོ་ལ་དགོངས་པར་མཛད་པའི་
མཐར། རབ་འབྱོར་གྱིས་གསོལ་པ། བཅོམ་ལྡན་འདས་གང་འདི་སྐད་དུ་ཤེས་རབ་
ཀྱི་ཕ་རོལ་ཏུ་ཕྱིན་པ་ནི་དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་
སངས་རྒྱས་རྣམས་སྐྱེད་པར་བྱེད་པའོ། །འཇིག་རྟེན་འདི་སྟོན་པར་བྱེད་པའོ། །ཞེས་
བཀའ་སྩལ་ན་བཅོམ་ལྡན་འདས་ཇི་ལྟར་ན་ཤེས་རབ་ཀྱི་ཕ་རོལ་ཏུ་ཕྱིན་པ་ནི་དེ་བཞིན་
གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་རྣམས་བསྐྱེད་པར་
བགྱིས་པ་ལགས། ཞེས་སོགས་ཞུས་པའི་ལན་དུ་བཅོམ་ལྡན་འདས་ཀྱིས་བཀའ་སྩལ་
པ༑ རབ་འབྱོར་ཤེས་རབ་ཀྱི་ཕ་རོལ་ཏུ་ཕྱིན་པ་ཟབ་མོ་འདིས་དེ་བཞིན་གཤེགས་པའི་
སྟོབས་བཅུ་བསྐྱེད་དོ། །ཞེས་གསུངས་སོ། །དེའི་དགོངས་པ་འགྲེལ་པ་ལ་བསྟན་བཅོས་



_197
སྐབས་གཞི་པ།
སུ༑ གང་གིས་མཚོན་དེ་མཚན་ཉིད་དུ། །ཞེས་སོགས་བློཀ་བཅུ་དགུ་གསུངས།
སྐབས་འདིར་མཐའ་དཔྱད་པ་ལ་གཉིས་ཏེ། གཞན་ལུགས་དགག་པ་དང་། རང་
ལུགས་བཞག་པའོ། །དང་པོ་ནི། དཔལ་གོ་མི་འཆི་མེད་ཀྱི་བཞེད་པར་མཛད་ནས།
ལོ་ཟླ་བ་ཆེན་པོ་ནི། བྱང་སེམས་ཀྱི་སྦྱོར་བ་ཉི་ཤུ་མཚན་གཞི་ཡིན་ལ། དེ་ནི་གཟུགས་
ལ་སོགས་ལ་མི་གནས་ཕྱིར། །ཞེས་སོགས་ཀྱིས་བསྟན། ཆོས་སྐུའི་རྒྱུ་ཐུན་མོང་མ་
ཡིན་པའི་སྦྱོར་བ་མཚོན་བྱ་ཡིན་ལ། དེ་ནི་ཉོན་མོངས་རྟགས་དང་མཚན་མ་དང་། །ཞེས་
སོགས་ཀྱིས་བསྟན། དོན་གཉིས་ཕུན་ཚོགས་སྒྲུབ་བྱེད་ཀྱི་སེམས་དཔའི་རྣལ་འབྱོར་མཚན་
ཉིད་ཡིན། དེ་ནི་བསམ་མི་ཁྱབ་སོགས་ཁྱད་པར་གྱིས། །ཞེས་སོགས་དང་། ཕན་
དང་བདེ་དང་སྐྱོབ་པ་དང༌། །ཞེས་སོགས་ཀྱིས་བསྟན། མཚན་མཚོན་གཞི་གསུམ་
དང་མཚན་ཉིད་མཚན་གཞིའི་སྟེང་དུ་ངེས་བྱེད་ཀྱི་བློ་ནི་མཚོན་པ་ཞེས་བྱ་ལ། དེ་ནི་
དེ་བཞིན་གཤེགས་པ་འབྱུང་བ་དང་། །ཞེས་སོགས་ཀྱིས་འཕངས་ནས་བསྟན། དེས་
ན་བྱང་སེམས་ཀྱི་སྦྱོར་བ་ཉི་ཤུ་མཚན་གཞི། ཆོས་སྐུའི་རྒྱུ་ཐུན་མོང་མ་ཡིན་པའི་སྦྱོར་
བ་ཡིན་པར་མཚོན། དོན་གཉིས་ཕུན་ཚོགས་སྒྲུབ་བྱེད་ཀྱི་སེམས་དཔའི་རྣལ་འབྱོར་
ཡིན་པ་ཞེས་མཚོན་པར་བྱ་བ་ཡིན་ནོ་ཞེས་གསུངས། དེ་ནི་མི་འཐད་དེ། སློབ་དཔོན་
སེང་གེ་བཟང་པོས་རྩ་བའི་དགོངས་པ་བཀྲལ་བ་ལྟར་ན། ཉོན་མོངས་རྟགས་དང་མཚན་
མ་དང་། །ཞེས་སོགས་ཀྱིས་མཚན་གཞི་དང་མཚོན་བྱ་གཉིས་ཀ་བསྟན་པའི་ཕྱིར་དང་།
དེ་བཞིན་གཤེགས་པ་འབྱུང་བ་དང་། །ཞེས་སོགས་དང༌། སྟོང་ཉིང་མཚན་མ་མེད་
བཅས་དང་། །ཞེས་སོགས་དང་། དེ་ནི་ཉིད་ཀྱིས་ཆོས་བསྟེན་ནས། །ཞེས་སོགས་
གསུམ་གྱིས་རིམ་པ་བཞིན་གཞི་ཤེས་སྦྱོར་བ། ལམ་ཤེས་སྦྱོར་བ། རྣམ་མཁྱེན་སྦྱོར་



198
ཕར་ཕྱིན་སྤྱི་དོན།
བ་གསུམ་གྱི་མཚན་ཉིད་བསྟན་པའི་ཕྱིར། དང་པོ་གྲུབ་སྟེ། དེ་ལྟར་ན་ངོ་བོ་ཉིད་བཅུ་
དྲུག་གིས་ཇི་ལྟ་བ་བཞིན་དུ་ཐམས་ཅད་མཁྱེན་པ་ཉིད་གསུམ་གྱི་སྦྱོར་བ་དང་མཚན་ཉིད་
དང་ལྡན་པ་བཞིན་དུ་མཚོན་པས། དེ་ལྟར་ན་བཞི་པ་ངོ་བོ་ཉིད་ཀྱི་མཚན་ཉིད་དུ་བཞེད་
དོ༑ ༑ཞེས་གསུངས། ཕྱི་མ་གྲུབ་སྟེ། ཤེས་པའི་རྣམ་པའི་བྱེ་བྲག་བཅུ་དྲུག་གིས་ཚུལ་
བཞིན་དུ་ཐམས་ཅད་ཤེས་པ་ཉིད་ཀྱི་སྦྱོར་བ་རྣམས་ཇི་ལྟ་བ་བཞིན་མཚོན་པས་ན་ཤེས་
པའི་མཚན་ཉིད་ཐམས་ཅད་ཤེས་པ་ཉིད་ཀྱིས་བསྡུས་པ་ཡིན་ནོ། །ཞེས་དང་། ཤེས་
པའི་རྣམ་པའི་ཁྱད་པར་བཅུ་དྲུག་གིས་ཇི་ལྟ་བ་བཞིན་དུ་ལམ་ཤེས་པ་ཉིད་ཀྱི་སྦྱོར་བ་དག་
མཚོན་པས་ན་ཤེས་པའི་མཚན་ཉིད་ལམ་ཤེས་པ་ཉིད་ཀྱིས་བསྡུས་པ་ཡིན་ནོ། །ཞེས་
དང་། ཤེས་པའི་རྣམ་པའི་བྱེ་བྲག་བཅུ་དྲུག་གིས་ཇི་ལྟ་བ་བཞིན་དུ་རྣམ་པ་ཐམས་ཅད་
མཁྱེན་པ་ཉིད་ཀྱི་སྦྱོར་བ་དག་མཚོན་པས། ཤེས་པའི་མཚན་ཉིད་རྣམ་པ་ཐམས་ཅད་
མཁྱེན་པ་ཉིད་ཀྱིས་བསྡུས་པ་ཡིན་ནོ། །ཞེས་གསུངས་ཏེ་རྣམ་བཤད་ཀྱི་དགོངས་པའོ།།
ཁ་ཅིག མཁྱེན་གསུམ་སྦྱོར་བ་མཚན་གཞི། སངས་རྒྱས་སྐྱེད་བྱེད་ཡིན་པར་མཚོན།
སངས་རྒྱས་ཀྱི་ཐུགས་རྒྱུད་ཀྱི་མཁྱེན་གསུམ་སྐྱེད་བྱེད་ཡིན་པ་ཞེས་འགོད་པ་ཡང་མི་
རིགས་ཏེ། འཕགས་སེང་གཉིས་ཀའི་གཞུང་གི་ཚིག་དོན་ལ་དེ་ལྟར་མི་གསལ་བའི་ཕྱིར།
ཡང་ཤེས་ཁྱད་བྱེད་པ་གསུམ་ཐེག་ཆེན་གྱི་སྦྱོར་བའི་ཐ་སྙད་འཇུག་པའི་རྒྱུ་མཚན་དུ་
མཛད་པ་སོགས་ཀྱང་མི་རིགས་ཏེ། དེ་ལ་འདིར་མཚན་ཉིད་བཤད་པའི་དགོས་པ་གང་
ཡིན་དང་ཇི་ལྟར་མཚོན་པའི་ཚུལ་ལ་སོགས་པ་བཞག་དཀའ་བའི་སྐྱོན་ཡོད་པའི་ཕྱིར།
གཉིས་པ་རང་ལུགས་ནི། དེ་ཡང་སྤྱིར་རྗེ་བཙུན་གྱིས་མཚན་མཚོན་གྱི་ཐ་སྙད་ཙམ་
གྱི་སྒོ་ནས་གདུལ་བྱས་ལམ་བསྒོམ་ཚུལ་གཏན་ལ་འབེབས་པའི་རྣམ་གཞག་རྒྱན་ལས་



199
སྐབས་གཞི་པ།
གསུངས་ཏེ། དེ་ཉིད་ལས། སངས་རྒྱས་རྣམས་ཀྱིས་སེམས་ཅན་ལ། །ཕན་བཏགས་
ཕྱིར་ན་མཚན་ཉིད་དང༌། །མཚན་གཞི་དང་ནི་མཚོན་བྱ་ཡིན། །རབ་ཏུ་དབྱེ་བ་ཡང་
དག་བཤད། །ཞེས་འབྱུང་། དེ་ལ་འདིར་མཚན་ཉིད་ཀྱི་མིང་ཅན་བཞི་ཡོད་པའི་ནང་
ནས། ཐོག་མར་ཤེས་མཚན་སྨོས་པ་ལ་དགོས་པ་ཡོད་དེ། ཀུན་མཁྱེན་ཉིད་ནི་རྣམ་
གསུམ་ཕྱིར། །དེ་ནི་རྣམ་པ་གསུམ་དུ་འདོད། །ཞེས་པའི་སྐབས་ནས་བསྟན་པའི་རྣམ་
པ་བརྒྱ་བདུན་ཅུ་རྩ་གསུམ་བསྒོམ་པའི་སྦྱོར་བའི་མཚན་ཉིད་དེ་མཁྱེན་གསུམ་སྦྱོར་བར་
བསྟན་ནས། སེམས་དཔའི་མཁྱེན་གསུམ་སྦྱོར་བའི་ངོ་བོ་སྒྲུབ་པ་ལ་ཤེས་མཚན་བཅུ་
དྲུག་པ་ཕྲག་གསུམ་གསུངས་པའི་ཕྱིར་ཏེ། གཞི་ཤེས་སྦྱོར་བའི་ངོ་བོ་མཚོན་པའི་ཕྱིར་
དུ་གཞི་ཤེས་སྦྱོར་བའི་ཤེས་མཚན་བཅུ་དྲུག ལམ་ཤེས་སྦྱོར་བའི་ངོ་བོ་མཚོན་པའི་
ཕྱིར་དུ་ལམ་ཤེས་སྦྱོར་བའི་ཤེས་མཚན་བཅུ་དྲུག རྣམ་མཁྱེན་སྦྱོར་བའི་ངོ་བོ་མཚོན་
པའི་ཕྱིར་དུ་རྣམ་མཁྱེན་སྦྱོར་བའི་ཤེས་མཚན་བཅུ་དྲུག་བསྟན་པའི་ཕྱིར། དེ་ཡང་བསྟན་
ཏེ༑ མེད་པའི་རྣམ་པ་ནས་བཟུང་སྟེ། །ཞེས་པའི་སྐབས་ནས་བསྟན་པའི་རྣམ་པ་ཉེར་
བདུན་བསྒོམ་པའི་སེམས་དཔའི་སྦྱོར་བ་དེ་སེམས་དཔའི་གཞི་ཤེས་སྦྱོར་བར་བསྟན། དེ་
མཚོན་པའི་ཕྱིར་དུ། དེ་བཞིན་གཤེགས་པ་འབྱུང་བ་དང་། །ཞེས་པའི་སྐབས་ནས་
བསྟན་པའི་གཞི་ཤེས་སྦྱོར་བའི་ཤེས་མཚན་བཅུ་དྲུག་གསུངས། རྒྱུ་དང་ལམ་དང་སྡུག་
བསྔལ་དང་། །ཞེས་པའི་སྐབས་ནས་བསྟན་པའི་རྣམ་པ་སོ་དྲུག་བསྒོམ་པའི་སེམས་དཔའི་
སྦྱོར་བ་དེ་སེམས་དཔའི་ལམ་ཤེས་སྦྱོར་བར་བསྟན། དེ་མཚོན་པའི་ཕྱིར། སྟོང་ཉིད་
མཚན་མ་མེད་བཅས་དང་། །ཞེས་པའི་སྐབས་ནས་བསྟན་པའི་ལམ་ཤེས་སྦྱོར་བའི་
ཤེས་མཚན་བཅུ་དྲུག་གསུངས། དྲན་པ་ཉེར་གཞག་ནས་བཟུང་སྟེ། །ཞེས་པའི་སྐབས་



20o
ཕར་ཕྱིན་སྤྱི་དོན།
ནས་བསྟན་པའི་རྣམ་པ་བརྒྱ་དང་བཅུ་བསྒོམ་པའི་སེམས་དཔའི་སྦྱོར་བ་དེ། སེམས་
དཔའི་རྣམ་མཁྱེན་སྦྱོར་བར་བསྟན་ནས། དེ་མཚོན་པའི་ཕྱིར་དུ། དེ་ནི་ཉིད་ཀྱིས་ཆོས་
བསྟན་ནས། །ཞེས་པའི་སྐབས་ནས་བསྟན་པའི་རྣམ་མཁྱེན་སྦྱོར་བའི་ཤེས་མཚན་བཅུ་
དྲུག་གསུངས་པའི་ཕྱིར། མཚན་ཉིད་ཀྱི་མིང་ཅན་གཉིས་པ་སྨོས་པ་ལ་དགོས་པ་ཡོད་
དེ༑ རྣམ་མཁྱེན་དོན་གཉེར་གྱི་གང་ཟག་རྣམས་ཀྱིས་སེམས་དཔའི་རྒྱུད་ཀྱི་སྦྱོར་བ་བསྒོམ་
པ་ལ་འཇུག་པར་བྱ་ཡི། ཐེག་དམན་གྱི་སྦྱོར་བ་བསྒོམ་པ་ལ་འཇུག་མི་རིགས་སོ། །ཞེས་
ཐེག་དམན་གྱིས་སྦྱོར་བ་ལས་ཁྱད་པར་དུ་འཕགས་པར་མཚོན་པའི་ཕྱིར། མཚན་ཉིད་
ཀྱི་མིང་ཅན་གསུམ་པ་སྨོས་པ་ལ་དགོས་པ་ཡོད་དེ། རྣམ་མཁྱེན་དོན་གཉེར་གྱི་གང་
ཟག་རྣམས་ཀྱིས་འབྲས་བུ་འཕྲིན་ལས་ཕུན་ཚོགས་དེ་ཉིད་སྒྲུབ་པར་བྱེད་པ་ལ་ཐེག་ཆེན་
གྱི་སྦྱོར་བ་བསྒོམ་པ་ལ་འཇུག་དགོས་སོ། །ཞེས་ཐེག་ཆེན་གྱི་སྦྱོར་བ་འབྲས་བུ་འཕྲིན་
ལས་ཕུན་ཚོགས་སྒྲུབ་པའི་ནུས་པ་དང་ལྡན་པར་མཚོན་པའི་ཕྱིར། མཚན་ཉིད་ཀྱི་མིང་
ཅན་བཞི་པ་སྨོས་པ་ལ་དགོས་པ་ཡོད་དེ། ཤེས་ཁྱད་བྱེད་པ་གསུམ་གྱིས་མཚོན་པར་
བྱེད་པའི་གཞི་གཏན་ལ་འབེབས་པར་བྱེད་པའི་ཆེད་ཡིན་པའི་ཕྱིར། འོ་ན་མཚོན་ཚུལ་
ཇི་ལྟ་བུ་ཡིན་ཞེ་ན། གང་གིས་མཚོན་ཏེ་མཚན་ཉིད་དུ། །ཤེས་བྱ། ཞེས་པ་སྤྱིའི་
སྦྱོར་བའི་མཚན་ཉིད་དང་། དེ་ཡང་རྣམ་པ་གསུམ། །ཤེས་པ་ཁྱད་པར་བྱེད་པ་སྟེ།།
ཞེས་པས་བྱེ་བྲག་གི་སྦྱོར་བའི་མཚན་ཉིད་སྟོན་ཅིང་། ངོ་བོ་ཉིད་གང་མཚོན་བྱ་ཡང་།།
ཞེས་པས་མཚོན་བྱ་དང་། གཙོ་བོར་ནི་མཚན་ཉིད་བསྟན་པ་ཡིན་ཏེ། ངོ་བོ་ཉིད་བཅུ་
དྲུག་བདག་ཉིད། །མཚོན་བྱ་ལྟ་བུར་མཚོན་པས་ན། །མཚན་ཉིད་བཞི་པར་བཞེད་
པ་ཡིན། །ཞེས་གསུངས། དེས་ན་འདི་ལ་གཉིས། སྤྱིའི་མཚོན་ཚུལ་དང་། བྱེ་བྲག་



201
སྐབས་གཞི་པ།
གི་མཚོན་ཚུལ་ལོ། །དང་པོ་ནི། ཉོན་མོངས་རྟགས་སོགས་ཀྱིས་དབེན་པའི་སེམས་
དཔའི་རྣལ་འབྱོར་བཅུ་དྲུག་མཚན་གཞི། ལམ་ཤེར་ཕྱིན་གྱི་རྣལ་འབྱོར་དུ་མཚོན། ཐབས་
ཤེས་ཁྱད་པར་ཅན་གཉིས་ཀྱིས་ཟིན་པའི་སྒོ་ནས་འབྲས་བུ་ཤེར་ཕྱིན་ཐོབ་བྱེད་ཀྱི་ཐབས་
སུ་གྱུར་པའི་སེམས་དཔའི་རྣལ་འབྱོར་ཡིན་པ་ཞེས་སོ། །གཉིས་པ་བྱེ་བྲག་གི་མཚོན་
ཚུལ་ནི། མེད་པའི་རྣམ་པ་ནས་བཟུང་སྟེ། །ཞེས་པའི་སྐབས་ནས་བསྟན་པའི་རྣམ་པ་
ཉེར་བདུན་བསྒོམ་པར་བྱེད་ཅིང་། ཉོན་མོངས་རྟགས་དང་མཚན་མ་དང་ཞེས་པས་
བསྟན་པའི་སེམས་དཔའི་གཞི་ཤེས་སྦྱོར་བའི་ངོ་བོ་ཉིད་བཞི་པོ་མཚན་གཞི། སེམས་
དཔའི་གཞི་ཤེས་སྦྱོར་བར་མཚོན། དེ་བཞིན་གཤེགས་པ་འབྱུང་བ་ཤེས་པ་སོགས་ཡུལ་
བཅུ་དྲུག་གང་རུང་གི་རྣམ་པ་ཅན་གྱི་སེམས་དཔའི་རྣལ་འབྱོར་ཡིན་པ་ཞེས་སོ། །དེ་
ནི་ཉོན་མོངས་རྟགས་དང་མཚན་མ་དང་། ཞེས་པ་ནས། དབེན་དང་ཞེས་པའི་བར་
དང༌། དེ་བཞིན་གཤེགས་པ་འབྱུང་བ་དང་། །ཞེས་སོགས་ཀྱིས་བསྟན། རྒྱུ་དང་
ལམ་དང་སྡུག་བསྔལ་དང་། །ཞེས་སོགས་ཀྱིས་བསྟན་པའི་རྣམ་པ་སོ་དྲུག་བསྒོམ་པར་
བྱེད་ཅིང་། གཞན་དོན་གྱི་གོ་ཆ་བྱ་དཀའ་བ་སོགས་སྒྲུབ་པས་ཁྱད་པར་དུ་བྱས་པའི་
སེམས་དཔའི་ངོ་བོ་ཉིད་ཀྱི་སྦྱོར་བ་ལྔ་པོ་མཚན་གཞི། སེམས་དཔའི་ལམ་ཤེས་སྦྱོར་
བ་ཡིན་པར་མཚོན། སྟོང་ཉིད་མཚན་མེད་སོགས་ཡུལ་བཅུ་དྲུག་གང་རུང་གི་རྣམ་པ་
ཅན་གྱི་སེམས་དཔའི་རྣལ་འབྱོར་ཡིན་པ་ཞེས་སོ། །དེ་ནི་དཀའ་དང་ངེས་པ་དང་། ཞེས་
སོགས་དང་། སྟོང་ཉིད་མཚན་མ་མེད་བཅས་དང་། །ཅེས་སོགས་ཀྱིས་བསྟན། དྲན་
པ་ཉེར་གཞག་ནས་བཟུང་སྟེ། །ཞེས་སོགས་ཀྱིས་བསྟན་པའི་རྣམ་པ་བརྒྱ་དང་བཅུ་བསྒོམ་
པར་བྱེད་ཅིང་། གཞི་ལམ་གྱིས་བསྡུས་པའི་ཁྱད་པར་ལ་དམིགས་པ་སོགས་སེམས་དཔའི་



202
ཕར་ཕྱིན་སྤྱི་དོན།
ངོ་བོ་ཉིད་ཀྱི་སྦྱོར་བ་བདུན་མཚན་གཞི། སེམས་དཔའི་རྣམ་མཁྱེན་སྦྱོར་བར་མཚོན།
དེ་བཞིན་གཤེགས་པ་ཉིད་ཀྱིས་མཐོང་ཆོས་ལ་བདེར་གནས་སོགས་ཡུལ་བཅུ་དྲུག་པོ་གང་
རུང་གི་རྣམ་པ་ཅན་གྱི་སེམས་དཔའི་རྣལ་འབྱོར་ཡིན་པ་ཅེས་སོ། །དེ་ནི། དམིགས་
པ་ཞེས་བྱ་གང་ཡིན་དང་། །ཞེས་སོགས་དང་། དེ་ནི་ཉིད་ཀྱིས་ཆོས་བསྟེན་ནས། །ཞེས་
སོགས་ཀྱིས་བསྟན། སེམས་དཔའི་ལམ་ཤེས་སྦྱོར་བའི་ངོ་བོ་ཉིད་ལྔ་དང་། རྣམ་མཁྱེན་
སྦྱོར་བའི་ངོ་བོ་ཉིད་བདུན་མཚན་གཞི། ཐེག་དམན་གྱི་སྦྱོར་བ་ལས་ཁྱད་པར་འཕགས་
པའི་སྦྱོར་བར་མཚོན། སྡུག་བསྔལ་བདེན་པའི་ཆོས་ཉིད་བསམ་གྱིས་མི་ཁྱབ་པ་རྟོགས་
པ་སོགས་ཡུལ་བཅུ་དྲུག་པོ་གང་རུང་གི་རྣམ་པ་ཅན་གྱི་སེམས་དཔའི་རྣལ་འབྱོར་ཡིན་
པ་ཅེས་སོ། །དེ་ནི། བསམ་མི་ཁྱབ་སོགས་ཁྱད་པར་གྱིས། །ཞེས་སོགས་དང་། བསམ་
མི་ཁྱབ་དང་མི་མཉམ་དང་། །ཞེས་སོགས་ཀྱིས་བསྟན། ཉོན་མོངས་རྟགས་སོགས་
ཀྱིས་དབེན་པའི་སེམས་དཔའི་ངོ་བོ་ཉིད་ཀྱི་རྣལ་འབྱོར་བཅུ་དྲུག་མཚན་གཞི། གཞན་
དོན་སྒྲུབ་པའི་བྱེད་ལས་ཁྱད་པར་ཅན་དང་ལྡན་པའི་སྦྱོར་བར་མཚོན། ཕན་བདེ་སྐྱོབ་
པ་སོགས་བྱེད་པ་བཅུ་གཅིག་པོ་གང་རུང་དང་ལྡན་པའི་སེམས་དཔའི་རྣལ་འབྱོར་ཡིན་
པ་ཅེས་སོ། །དེ་ནི་ཕན་དང་བདེ་དང་སྐྱོབ་པ་དང་། ཞེས་སོགས་ཀྱིས་བསྟན། འོ་ན་
ལམ་ཤེས་སྦྱོར་བ་དང་རྣམ་མཁྱེན་སྦྱོར་བ་གཉིས་ལ་ཁྱད་མཚན་བཤད་ནས། གཞི་
ཤེས་སྦྱོར་བ་ལ་མི་འཆད་པའི་རྒྱུ་མཚན་གང་སྙམ་ན། དེའི་རྒྱུ་མཚན་ཡོད་དེ། ལམ་
ཤེས་སྦྱོར་བ་དང་རྣམ་མཁྱེན་སྦྱོར་བ་གཉིས་རང་ལྡོག་ནས་དེ་ལས་ཁྱད་པར་དུ་འཕགས་
པར་མཚོན་ནུས། གཞི་ཤེས་སྦྱོར་བའི་རང་ལྡོག་ནས་དེ་ལྟར་མཚོན་མི་ནུས་པའི་ཕྱིར་
ཏེ༑ ཐེག་དམན་གྱི་གཞི་ཤེས་སྦྱོར་བ་ཡོད་པའི་ཕྱིར། འོ་ན། ཐེག་ཆེན་གྱི་མཐོང་



སྐབས་གཞི་པ།
203
ལམ་ལ་ཁྱད་མཚན་དངོས་སུ་བསྟན་ནས་ཐེག་ཆེན་གྱི་ཚོགས་སྦྱོར་དང་། སྒོམ་ལམ་
གསུམ་ལ། དེ་ལྟར་མི་སྟོན་པའི་རྒྱུ་མཚན་གང་ཞེ་ན། ཐེག་ཆེན་གྱི་སྒོམ་ལམ་ལ་དེ་
མི་འཆད་པའི་རྒྱུ་མཚན་ཡོད་དེ། སྒོམ་པའི་ལམ་ནི་ཟབ་པ་སྟེ། །ཞེས་པས་དམན་
པའི་སྒོམ་ལམ་ལས་ཁྱད་པར་འཕགས་པ་བསྟན་”པའི་ཕྱིར། ཐེག་ཆེན་གྱི་ཚོགས་སྦྱོར་
གཉིས་ལ་དེ་མི་འཆད་པའི་རྒྱུ་མཚན་ཡོད་དེ། མཚན་མེད་རབ་ཏུ་སྦྱིན་ལ་སོགས། །ཞེས་
སོགས་དང་། དམིགས་པ་དང་ནི་རྣམ་པ་དང་། །ཞེས་སོགས་ཀྱིས་ཐེག་ཆེན་གྱི་ཚོགས་
སྦྱོར་གཉིས་ཐེག་དམན་གྱི་ཚོགས་སྦྱོར་ལས་ཁྱད་པར་འཕགས་པར་བཤད་པའི་ཕྱིར། ཐེག་
ཆེན་གྱི་མཐོང་ལམ་ལ་དེ་ལྟར་འཆད་པའི་རྒྱུ་མཚན་ཡོད་དེ། བསམ་མི་ཁྱབ་སོགས་
ཁྱད་པར་གྱིས། །ཞེས་སོགས་ཀྱི་གཞུང་འདིས་མཚན་གཞི་ཐེག་ཆེན་གྱི་མཐོང་ལམ་
ཤེས་བཟོད་སྐད་ཅིག་མ་བཅུ་དྲུག་གི་སྟེང་དུ་ཁྱད་མཚན་དངོས་སུ་བསྟན་པ་གང་ཞིག
ཐེག་ཆེན་གྱི་མཐོང་ལམ་ཤེས་བཟོད་སྐད་ཅིག་མ་བཅུ་དྲུག་གི་ནང་ཚན་དུ་གྱུར་པའི་གཞི་
ཤེས་སྦྱོར་བ་མེད་པའི་ཕྱིར། ཞེས་སོ། །སྐབས་འདིར་ལམ་ཤེར་ཕྱིན་གྱི་རྣལ་འབྱོར་
སྤྱི་དང་བྱེ་བྲག་གི་མཚན་ཉིད་བཤད་པ་ལ་དགོས་པ་ཡོད་དེ། གཞུང་ལམ་འབྲས་བུའི་
ཤེར་ཕྱིན་གསུམ་གྱི་རྣམ་དབྱེ་ཤེས་པར་བྱས་ནས། འབྲས་བུ་ཤེར་ཕྱིན་ལ་ཡིད་དཔྱོད་
ཀྱི་དོན་གཉེར་ཙམ་ཞིག་སྔ་རོལ་དུ་སྐྱེས་ཀྱང་། ལམ་ཤེར་ཕྱིན་དང་། འབྲས་བུ་ཤེར་
ཕྱིན་གྱི་རྒྱུ་འབྲས་ཀྱི་འབྲེལ་བ་ཚད་མས་ངེས་པར་བྱེད་པ་ལ། སྔ་རོལ་དུ་ལམ་ཤེར་
ཕྱིན་ཚད་མས་ངེས་པ་སྔོན་དུ་འགྲོ་དགོས། དེ་ལ་ལམ་ཤེར་ཕྱིན་གྱི་རྣལ་འབྱོར་གྱི་མཚན་
ཉིད་ཚད་མས་ངེས་པ་སྔོན་དུ་འགྲོ་དགོས་པར་ཤེས་པའི་ཕྱིར་དུ་ཡིན་པའི་ཕྱིར། མཁས་
༡༽ སྤར་ནིང་ ༡༦ ༡/༥/༦ བསྟན་ཟིན་པའི་ཕྱིར།



ཕར་ཕྱིན་སྤྱི་དོན། །
204
པ་ཁ་ཅིག སངས་རྒྱས་ཀྱི་སར་ཤེས་མཚན་མེད་དེ། རྣམ་བཤད་ལས་དེ་ལྟར་གསུངས་
ཤིང་དེར་མཁྱེན་གསུམ་སྦྱོར་བ་ཡང་མེད་པའི་ཕྱིར། ཞེས་གསུངས། དེ་ལ་མཁས་
པ་ཁ་ཅིག་མི་འཐད་དེ། རྣམ་མཁྱེན་རྣམ་མཁྱེན་གྱི་ཤེས་མཚན་ཡིན་པའི་ཕྱིར་དང་།
རྣམ་བཤད་ཀྱི་གསུང་དེ་སངས་རྒྱས་ཀྱི་སར་སྐབས་འདིར་དངོས་སུ་བསྟན་པའི་ཤེས་
མཚན་མེད་པ་ལ་དགོངས་པའི་ཕྱིར། ཞེས་གསུངས་པ་ཕྱི་མ་ཉིད་ལ་ཅུང་ཟད་དད་དོ།།
འོ་ན་སྐབས་འདིར་ཤེས་པ་སྟེ། གཡོ་བ་ལ་སོགས་ཞེས་བྱ་དང་། །ཞེས་ལུང་མ་བསྟན་
གྱི་ལྟ་བ་ཞིག་གསུངས་པ་ཇི་ལྟར་ཡིན་ཞེ་ན། དེ་ཡང་མདོ་སྡེ་ཚངས་པའི་དྲ་བར། མུ་
སྟེགས་ཀྱི་ལྟ་ངན་དྲུག་ཅུ་རྩ་གཉིས་གསུངས་ཏེ། སྔོན་གྱི་མཐའ་ལ་བརྟེན་པ་བཅོ་བརྒྱད།
ཕྱི་མའི་མཐའ་ལ་བརྟེན་པ་བཞི་བཅུ་རྩ་བཞི་གསུངས་པའི་ཕྱིར། དེ་ཡང་མུ་སྟེགས་རྣམས་
ཀྱིས་སྟོན་པ་ལ་བདག་དང་འཇིག་རྟེན་མཐའ་དང་ལྡན་ནམ་ཞེས་ཞུས་པས། དེའི་ཚེ་
སྟོན་པས་དྲི་བ་དེའི་ལན་མ་མཛད་པས་ལུང་དུ་མ་བསྟན་པའི་ལྟ་བ་ཞེས་བྱ། དྲི་བའི་
ལན་མི་མཛད་པའི་རྒྱུ་མཚན་ཡོད་དེ། དྲི་བ་དེ་ཁྱད་གཞི་གང་ཟག་གི་བདག་ལས་བརྩམས་
པ་ཡིན་པས། གང་ཟག་གི་བདག་མ་བཀག་ན་བདག་ལྟ་ཇེ་ཆེར་འཕེལ་བར་འགྱུར་ཞིང་།
རེ་ཤིག་བདག་མེད་བསྟན་པའི་སྣོད་དུ་མི་རུང་བར་གཟིགས་པའི་ཕྱིར། འོ་ན་དྲི་བ་ཀུན་
ལན་འདེབས་པའི་ཀུན་མཁྱེན་མ་ཡིན་པར་འགྱུར་རོ་ཞེ་ན། སྐྱོན་མེད་དེ། དྲི་བ་དེ་
དག་གི་ལན་མ་མཛད་པ་ཉིད་ཀྱིས་ཀུན་མཁྱེན་ཐམས་ཅད་མཁྱེན་པར་མཁས་པ་རྣམས་
ཀྱིས་ཤེས་པར་འགྱུར་བའི་ཕྱིར་ཏེ། རིན་ཆེན་ཕྲེང་བར། འཇིག་རྟེན་མཐའ་དང་ལྡན་
ནན་ཞེས། །ཞུས་ཚེ་རྒྱལ་བ་མ་གསུང་བཞུགས། །གང་ཕྱིར་དེ་ལྟར་ཟབ་མོའི་དོན།།
སྣོང་མིན་འགྲོ་ལ་མི་གསུང་བ། །དེ་ཡི་ཕྱིར་ན་མཁས་རྣམས་ཀྱིས། །ཀུན་མཁྱེན་ཐམས་



205
སྐབས་གཞི་པ།
ཅད་མཁྱེན་པར་ཤེས། །ཞེས་གསུངས། དྲུག་ཅུ་རྩ་གཉིས་པོ་དེ་དག་ཀྱང་བསྡུ་ན་བཅུ་
བཞིར་འདུ་སྟེ། སྔོན་གྱི་མཐའ་ལ་བརྟེན་པ་བཞི། ཕྱི་མའི་མཐའ་ལ་བརྟེན་པ་བཞི།
མྱང་འདས་ལ་བརྟེན་པ་བཞི། ལུས་སྲོག་ལ་བརྟེན་པ་གཉིས་སུ་ཡོད་པའི་ཕྱིར། དང་
པོ་ཡོད་དེ། རྟོག་པའི་གང་ཟག་གི་བདག་དང་འཇིག་རྟེན་ཡོད་པར་ལྟ་བ། མི་རྟག་
པའི་དེ་དང་འཇིག་རྟེན་ཡོད་པར་ལྟ་བ། རྟག་མི་རྟག་གཉིས་ཀའི་དེ་གཉིས་ཡོད་པར་
ལྟ་བ། གཉིས་ཀ་མ་ཡིན་པའི་དེ་གཉིས་ཡོད་པར་ལྟ་བ་རྣམས་སུ་ཡོད་པའི་ཕྱིར། གཉིས་
པ་ཡོད་དེ། མཐའ་དང་ལྡན་པའི་དེ་གཉིས་ཡོད་པར་ལྟ་བ། མཐའ་དང་མི་ལྡན་པའི་
དེ་གཉིས་ཡོད་པར་ལྟ་བ། གཉིས་ཀ་ཡིན་པའི་དེ་གཉིས་ཡོད་པར་ལྟ་བ། གཉིས་ཀ་
མ་ཡིན་པའི་དེ་གཉིས་ཡོད་པར་ལྟ་བ་རྣམས་སུ་ཡོད་པའི་ཕྱིར། གསུམ་པ་ཡོད་དེ། གྲོངས་
ཕན་ཆད་འབྱུང་བའི་རྫས་ཡོད་ཀྱི་དེ་བཞིན་གཤེགས་པ་ཡོད་པར་ལྟ་བ། མི་འབྱུང་བའི་
དེ་ཡོད་པར་ལྟ་བ། གཉིས་ཀ་ཡིན་པའི་དེ་ཡོད་པར་ལྟ་བ། གཉིས་ཀ་མིན་པའི་དེ་ཡོད་
པར་ལྟ་བ་རྣམས་སུ་ཡོད་པའི་ཕྱིར། བཞི་པ་ཡོད་དེ། ལུས་དང་གང་ཟག་གི་བདག་
གི་མིང་གི་རྣམ་གྲངས་སུ་གྱུར་པའི་སྲོག་གཉིས་རྫས་གཅིག་ཏུ་ལྟ་བ། དེ་གཉིས་རྫས་
ཐ་དད་དུ་ལྟ་བ་གཉིས་སུ་ཡོད་པའི་ཕྱིར། འོ་ན་ལྟ་བ་འདི་རྣམས་ལུང་མ་བསྟན་ཡིན་
ནམ་ཞེ་ན། རང་ལུགས་ཀྱི་མཁས་པ་ཁ་ཅིག ལུང་མ་བསྟན་མ་ཡིན་ཏེ། མི་དགེ་བ་
ཤས་ཆེ་བའི་ཕྱིར་ཞེས་གསུངས་ཀྱང་། རང་ལུགས་གང་ཟག་གི་བདག་འཛིན་ཡིན་པའི་
ཕྱིར་ན་ལུང་མ་བསྟན་དུ་སེམས་སོ། །འོ་ན། ལྟ་ངན་དེ་རྣམས་གང་ཟག་གང་དང་
གང་གི་རྒྱུད་ལ་ཡོད་ཅེ་ན། གྲངས་ཅན་རྒྱང་འཕེན་པ་གཅེར་བུ་པ་བྱེ་བྲག་པ་རང་སྡེ་
རྣལ་མ་བུ་པ་རྣམས་ཀྱི་རྒྱུད་ལ་ཡོད་ལ། དེ་ཡང་གྲངས་ཅན་གྱི་རྒྱུད་ཀྱི་རྟོག་པའི་གང་



206
ཕར་ཕྱིན་སྤྱི་དོན།
ཟག་གི་བདག་དང་འཇིག་རྟེན་ཡོད་པར་ལྟ་བ། མཐའ་དང་མི་ལྡན་པའི་དེ་གཉིས་ཡོད་
པར་ལྟ་བ། གྲོངས་ཕན་ཆད་འབྱུང་བའི་རྫས་ཡོད་ཀྱི་དེ་བཞིན་གཤེགས་པ་འབྱུང་བར་
ལྟ་བ་གསུམ་ལ་གཡོ་བའི་ལྟ་བ་ཞེས་བྱ་སྟེ། ཡུལ་ལ་སྒྲུབ་པའི་རྣམ་པས་འཇུག་པའི་ལྟ་
བ་ཡིན་པའི་ཕྱིར། རྒྱང་འཕེན་གྱི་རྒྱུད་ཀྱི་མི་རྟག་པའི་གང་ཟག་གི་བདག་དང་འཇིག་
རྟེན་ཡོད་པར་ལྟ་བ། མཐའ་དང་ལྡན་པའི་གང་ཟག་གི་བདག་དང་འཇིག་རྟེན་ཡོད་
པར་ལྟ་བ། གྲོངས་ཕན་ཆད་མི་འབྱུང་བའི་རྫས་ཡོད་གྱི་དེ་བཞིན་གཤེགས་པ་ཡོད་པར་
ལྟ་བ་གསུམ་ལ་འདུ་བའི་ལྟ་བ་ཞེས་བྱ་སྟེ། ཡུལ་ལ་དགག་པའི་རྣམ་པས་འཇུག་པའི་
ལྟ་བ་ཡིན་པའི་ཕྱིར། གཅེར་བུ་པའི་རྒྱུད་ཀྱི་གཉིས་ཀར་ལྟ་བའི་ལྟ་བ་གསུམ་ལ་བཀྲམ་
པའི་ལྟ་བ་ཞེས་བྱ་སྟེ། ཡུལ་ལ་དགག་སྒྲུབ་ཆ་མཉམ་དུ་འཇུག་པའི་ལྟ་བ་ཡིན་པའི་ཕྱིར།
རྣལ་མ་བུ་པའི་རྒྱུད་ཀྱི་གཉིས་ཀ་མིན་པར་ལྟ་བའི་ལྟ་བ་གསུམ་ལ་བཅུམ་པའི་ལྟ་བ་ཞེས་
བྱ་སྟེ། ཡུལ་ལ་དགག་སྒྲུབ་གཉིས་ཀ་བཀག་པའི་རྣམ་པས་འཇུག་པའི་ལྟ་བ་ཡིན་པའི་
ཕྱིར། བྱེ་བྲག་པ་དང་། གྲངས་ཅན་པའི་རྒྱུད་ཀྱི་ལུས་དང་གང་ཟག་གི་མིང་གི་རྣམ་
གྲངས་སུ་གྱུར་པའི་སྲོག་གཉིས་རྫས་གཅིག་དང་རྫས་ཐ་དད་དུ་ལྟ་བའི་ལྟ་བ་ལ་གཡོ་བའི་
ལྟ་བ་ཞེས་བྱ་སྟེ། ཡུལ་ལ་སྒྲུབ་པའི་རྣམ་པས་འཇུག་པའི་ལྟ་བ་ཡིན་པའི་ཕྱིར། ཕྱི་
མ་འདི་ལ་བྱེ་བྲག་པ་དང་གྲངས་ཅན་གཙོ་ཆེ་བས། རྟེན་དུ་སྨོས་ཀྱི་གཅིག་ཏུ་མ་ངེས་
པ་ལྟར་སྔ་མ་རྣམས་ཀྱང་དེ་ལྟར་ཡིན་ནམ་བརྟག །
དེ་ལྟར་གོང་དུ་རྣམ་རྫོགས་སྦྱོར་བ་སྤྱིའི་རྣམ་གཞག་བརྗོད་ནས་སྦྱོར་བ་སྒོམ་
པའི་རྟེན་གྱི་གང་ཟག་དེས་སྦྱོར་བ་བསྒོམ་པ་ན་རྒྱུད་ལ་སྐྱེ་བའི་རིམ་པ་འཆད་པ་ལ། མདོའི་
༡༽ སྤར་རྙིང་ ༡༠༣/ན/ གང་ཟག་གི་བདག་གི་



207
སྐབས་གཞི་པ།
དབང་དུ་བྱས་ན། དེ་བཞིན་ཉིད་ཀྱི་ལེའུར་བྱང་སེམས་ཉམས་པའི་ཆོས་ཅན་དྲུག་ཅུ་
དམན་པའི་དགྲ་བཅོམ་དུ་ལྟུང་བར་གསུངས་པ་ན་དེ་དག་གི་དེ་བཞིན་གཤེགས་པ་མང་
པོར་བསྙེན་བཀུར་བ་དང་སྦྱིན་སོགས་ལ་སྤྱད་ཀྱང་ཐབས་དང་ཤེས་རབ་ཀྱི་མ་ཟིན་པར་
གསུངས་པའི་མདོ་ལས་འཕྲོས་ནས་ཟླས་”དབྱེ་ཐབས་ཤེས་ཁྱད་པར་ཅན་གྱིས་ཟིན་པའི་
ལམ་གསུངས། མདོ་དངོས་ནི་ཤཱ་རིའི་བུ་འདི་ལ་བྱང་ཆུབ་སེམས་དཔའ་སེམས་དཔའ་
ཆེན་པོ་ཤེས་རབ་ཀྱི་ཕ་རོལ་ཏུ་ཕྱིན་པ་ལ་སྤྱོད་པའི་ཚེ་ཐོག་མར་སེམས་བསྐྱེད་པ་ནས་
ཉེ་བར་བཟུང་སྟེ། རྣམ་པ་ཐམས་ཅད་མཁྱེན་པ་ཉིད་དང་ལྡན་པའི་སེམས་དང་མ་བྲལ་
བར་སྦྱིན་པ་གཏོང་ཞེས་པ་ནས། ལམ་སྒོམ་པར་བྱེད་ཅིང་མཚན་མར་མི་བྱེད་ཞེས་
སོགས་གསུངས། དེའི་དགོངས་པ་འགྲེལ་བ་ལ་བསྟན་བཅོས་སུ། མཚན་མེད་རབ་
ཏུ་སྦྱིན་ལ་སོགས། །ཅེས་གསུངས་སོ། །སྐབས་འདིར་མཐའ་དཔྱད་པ་ལ་བཞི་ཡོད་
དེ༑ ཐར་པ་ཆ་མཐུན་སྐྱེ་བའི་རྟེན། ངོ་བོ། ཐོབ་པའི་རྟགས། ངེས་ཚིག་རྣམས་སུ་
ཡོད་པའི་ཕྱིར། དང་པོ་ཡོད་དེ། མཛོད་ལས། མི་ཡི་ནང་ནས་འཕེན་པར་བྱེད། །ཞེས་
དང༌། དེའི་འགྲེལ་པར། མི་རྣམས་ཀྱི་ནང་ཁོ་ན་དང་། གླིང་གསུམ་དུ་འཕེན་པར་
བྱེད། དེ་ལས་གཞན་དུ་ནི་མིན་ཏེ། ཅི་རིགས་པར་ཤེས་རབ་དང་སྐྱོ་བ་མེད་པའི་ཕྱིར།
ཞེས་ཐར་པ་ཆ་མཐུན་གསར་དུ་བསྐྱེད་པའི་ལུས་རྟེན་ལ་མི་ཡིན་དགོས་པར་གསུངས་
ཀྱང༌། རང་ལུགས་ཐེག་ཆེན་སེམས་བསྐྱེད་གསར་དུ་སྐྱེ་བའི་ལུས་རྟེན་དང་འདྲ་ཞིང་
སེམས་རྟེན་ཀྱང་དེ་གཉིས་མཚུངས་པ་ཁོ་ན་ཡིན་པའི་ཕྱིར། གཉིས་པ་ངོ་བོ་ཡོད་དེ།
མཛོད་ལས། ཐོས་བསམ་ལས་བྱུང་ལས་གསུམ་མོ། །ཞེས་ཐོས་བསམ་ཁོ་ནའི་ངོ་
༡༽ སྤུར་རིང་ ༡༦༣/ན/༦ བཟླས་



208
ཕར་ཕྱིན་སྤྱི་དོན། །
བོར་གསུངས་ཀྱང་། རང་ལུགས་ཀུན་བཏུས་ལས། ཚོགས་ཀྱི་ལམ་གང་ཞེ་ན། སོ་
སོ་སྐྱེ་བོའི་ཚུལ་ཁྲིམས་དང་དབང་པོའི་སྒོ་སྡོམ་པ་དང་ཟས་ཀྱི་ཚོད་རིག་པ་དང་ནམ་
གྱི་ཆ་སྟོད་དང་ཆ་སྨད་ལ་མི་ཉལ་བར་རྣལ་འབྱོར་ལ་བརྩོན་པ་དང་། ཤེས་བཞིན་དུ་
གནས་པར་མངོན་པར་དགའ་བ་དང་། ཡང་གང་རྒྱུར་གྱུར་པའི་དགེ་བ་གཞན་དང་།
ཐོས་པ་དང་བསམ་པ་དང་བསྒོམ་པའི་ཤེས་རབ་ཀྱང་རུང་སྟེ། ཞེས་གསུངས་པ་ལྟར་
ཁས་བླངས་པ་ཡིན་ལ། དེ་ལྟ་ནའང་ཉི་ཁྲི་སྣང་བར། འདི་དག་ཐམས་ཅད་ཀྱང་ཐོས་
པ་དང་བསམ་པའི་རང་བཞིན་ཅན་ཡིན་པར་ཤེས་པར་བྱ་སྟེ། ཐོག་མ་ཁོ་ནར་བསྟན་
པ་ལ་འཇུག་པའི་རྒྱུན་ཡིན་པའི་ཕྱིར། ཞེས་གསུངས་པ་དང་མི་འགལ་ཏེ། དེ་ནི་ཐོས་
བསམ་གཙོ་བོར་གྱུར་པ་ལ་དགོངས་པའི་ཕྱིར། དེས་ན་ཐེག་ཆེན་གྱི་ཐར་པ་ཆ་མཐུན་
གྱིས་སྡུས་པའི་བསྒོམས་བྱུང་གི་ཤེས་རབ་ཡོད་དེ། དེས་བསྡུས་པའི་ཇི་སྙེད་པ་ལ་དམིགས་
པའི་ཞི་ལྷག་ཟུང་འབྲེལ་གྱི་ཏིང་ངེ་འཛིན་ཡོད་ཅིང་ཇི་ལྟ་བ་ལ་དམིགས་པའི་ཞི་གནས་
ཡོད་པའི་ཕྱིར། ཕྱི་མ་གྲུབ་སྟེ། དམན་ལམ་སྔོན་དུ་མ་སོང་བའི་བྱང་སེམས་ཀྱི་ཚོགས་
ལམ་ཆེན་པོ་བ་སྟོང་ཉིད་ལ་དམིགས་པའི་ལྷག་མཐོང་ཐོབ་པ་དང་། ཐེག་ཆེན་གྱི་སྦྱོར་
ལམ་དྲོད་དུ་འཕོས་པ་དུས་མཉམ་པ་གང་ཞིག སྟོང་ཉིད་ལ་དམིགས་པའི་ལྷག་མཐོང་
ཐོབ་པ་ལ་དེ་ལ་དམིགས་པའི་ཞི་གནས་ཐོབ་པ་སྔོན་དུ་འགྲོ་དགོས་པའི་ཕྱིར། སྤྱིར་ཐེག་
ཆེན་གྱི་ཚོགས་ལམ་ལ་སྟོང་ཉིད་མ་རྟོགས་པ་ཡོད་ཀྱང་གཞུང་འདིར་དངོས་སུ་བསྟན་
པའི་ཚོགས་ལམ་ལ་ནི་སྟོང་ཉིད་རྟོགས་པས་ཁྱབ་སྟེ། དེ་ཡིན་ན་སྤྲོས་པའི་མཚན་མ་
མེད་པར་རྟོགས་པའི་ཤེས་རབ་ཀྱིས་ཟིན་པའི་སྒོ་ནས་སྦྱིན་སོགས་རང་རྒྱུད་ལ་སྒྲུབ་པར་
༡༽ སྤར་རྙིང་ ༡༦༣/༠/༥ བསྡུས་



209
སྐབས་གཞི་པ།
མཁས་པའི་སེམས་དཔའ་བསྐལ་པ་གྲངས་མེད་གསུམ་ནས་འཚང་རྒྱ་བའི་ལམ་གྱི་མགོ་
རྩོམ་པའི་ཐོག་མ་ཡིན་དགོས་པའི་ཕྱིར། གསུམ་པ་རྟགས་ཡོད་དེ། སྤྱིར་ཐར་པ་ཆ་
མཐུན་ཙམ་ཐོབ་པའི་རྟགས་ཀྱི་དབང་དུ་བྱས་ན། མཛོད་འགྲེལ་ལས། གང་ལ་འཁོར་
བའི་ཉེས་དམིགས་དང་བདག་མེད་པ་དང་མྱ་ངན་ལས་འདས་པའི་ཡོན་ཏན་བརྗོད་པའི་
གཏམ་ཐོས་ན་སྤུ་ཟིང་ཞེས་བྱེད་པ་དང་། མཆི་མ་འཁྲུག་ཅེས་བྱེད་པ་དེ་ལ་ནི་ཐར་
པའི་ཆ་དང་མཐུན་པའི་དགེ་བའི་རྩ་བ་ཡོད་པར་ཤེས་པར་བྱ་སྟེ། དབྱར་མྱུ་གུ་སྐྱེས་
པ་ལས་གཡུལ་གྱི་གསེབ་ན་ས་བོན་ཡོད་པར་ཤེས་པ་བཞིན་ནོ་ཞེས་གསུངས་པ་ལྟར་ཡིན་
ལ༑ སྐབས་འདིར་དངོས་སུ་སྟོན་པའི་ཐར་པ་ཆ་མཐུན་ཐོབ་པའི་དབང་དུ་བྱས་ན། ཉི་
ཁྲི་སྣང་བར། གང་གིས་མཚོན་པའི་ཐར་པའི་ཆ་དང་མཐུན་པ་ཐོབ་པའི་རྟགས་ནི་རྣམ་
པ་གསུམ་པོ་འདི་ལྟ་སྟེ་སེམས་མི་ཞུམ་པ་མི་དངངས་”པའི་མཚན་ཉིད་ཅན་དང་། མི་
འགོང་མི་སྐྲག་པའི་མཚན་ཉིད་ཅན་དང་། ཡིད་ལ་འགྱོད་པ་མེད་པ་སྐྲག་པར་མི་འགྱུར་
བའི་མཚན་ཉིད་ཅན་ཏེ། ཞེས་གསུངས་པ་ལྟར་ཡིན་པའི་ཕྱིར། བཞི་པ་ངེས་ཚིག་ཡོད་
དེ༑ ཉི་ཁྲི་སྣང་བར། འདིར་ཐར་པ་ནི་བྲལ་བའི་ཁྱད་པར་ཡིན་ལ། དེའི་ཆ་ལ་ཕན་
པས་ན་ཐར་པའི་ཆ་དང་མཐུན་པ་ཡིན་ནོ། །ཞེས་གསུངས་པ་ལྟར། ཐར་པ་མྱང་འདས་
ཀྱི་ཆ་སྦྱོར་ལམ་ལ་ཕན་པར་བྱེད་པས་དེ་ལྟར་བརྗོད་པའི་ཕྱིར། འོ་ན་ཐེག་པ་ཆེན་པོའི་
ལམ་སྤྱིའི་ཆིངས་ཇི་ལྟ་བུ་ཞེ་ན། དེ་ཡང་། སངས་རྒྱས་སོགས་དམིགས་དད་པ་དང་།
ཞེས་སོགས་ཀྱིས་ཐེག་པ་ཆེན་པོའི་ལམ་སྤྱིའི་ཆིངས་ལྔར་བསྡུས་ནས་བསྟན་པ་ཡིན་ཏེ།
རྐང་པ་དང་པོ་དང་གསུམ་པས་ཐེག་པ་ཆེན་པའི་སེམས་བསྐྱེད་དེའི་རྟེན་ཐེག་ཆེན་ཐུན་
༡༽ སྤུར་རྙིང་ ༡༦༤/ན/༣ སྔངས་
，



210
ཕར་ཕྱིན་སྤྱི་དོན། །
མོང་མ་ཡིན་པའི་སྐྱབས་འགྲོ་བསྟན། རྐང་པ་གཉིས་པས་སྤྱོད་པ་ཕྱིན་དྲུག་ལ་སློབ་ཚུལ་
བསྟན། དེ་ནས་རྐང་པ་གསུམ་གྱིས་ཞི་གནས་དང་ལྷག་མཐོང་ལ་སློབ་ཚུལ་དེ་བསྟན་
པའི་ཕྱིར། རྐང་པ་ཐ་མ་གཉིས་ཀྱིས་རྒྱན་གྱི་ཆེད་དུ་བྱ་བའི་གདུལ་བྱ་དབང་པོ་རྣོ་རྟུལ་
གཉིས་ངོས་བཟུང་ཞིང་། དབང་རྣོན་གྱིས་བླ་མེད་རྫོགས་བྱང་ཐོབ་སླ་བ་དང་དབང་
རྟུལ་གྱིས་དེ་ལ་ལྟོས་ཏེ་ཐོབ་དཀའ་བ་དངོས་སུ་བསྟན་ལ། ཤུགས་བསྟན་གྱི་དབང་དུ་
བྱས་ན་ཆུང་ངུ་ཉན་ཐོས་ཚོགས་ལམ་པ་དབང་རྣོན་གྱིས་ཉན་ཐོས་ཀྱི་བྱང་ཆུབ་ཐོབ་སླ་
ཞིང་། དབང་རྟུལ་དེ་ལ་ལྟོས་ཏེ་དཀའ་བ་དང་འབྲིང་རང་རྒྱལ་ལའང་དེ་བཞིན་སྦྱར་
འོ་ན་ཐེག་ཆེན་གྱི་ཐར་པ་ཆ་མཐུན་དེ་ལྟར་ཡིན་ན། དེ་ལས་ཐེག་ཆེན་གྱི་ངེས་
འབྱེད་ཆ་མཐུན་འབྱུང་བས་དེ་ཉིད་ཇི་ལྟར་འཆད་ཞེ་ན། དེ་ཡང་མདོའི་དབང་དུ་བྱས་
ཅད༑ དེ་ནས་ཚེ་དང་ལྡན་པ་རབ་འབྱོར་གྱིས་བཅོམ་ལྡན་འདས་ལ་འདི་སྐད་ཅེས་གསོལ་
ཏོ༑ ༑བཅོམ་ལྡན་འདས་བྱང་ཆུབ་སེམས་དཔའ་སེམས་དཔའ་ཆེན་པོ་བླ་ན་མེད་པ་
ཡང་དག་པར་རྫོགས་པའི་བྱང་ཆུབ་ཏུ་ངེས་པར་འབྱུང་བར་འཚལ་བས་ཇི་ལྟར་གནས་
པར་བགྱི། ཞེས་ཞུས་པའི་ལན་དུ། བཅོམ་ལྡན་འདས་ཀྱིས་བཀའ་སྩལ་པ། རབ་
འབྱོར་འདི་ལ་བྱང་ཆུབ་སེམས་དཔའ་སེམས་དཔའ་ཆེན་པོ་བླ་ན་མེད་པ་ཡང་དག་པར་
རྫོགས་པའི་བྱང་ཆུབ་ཏུ་མངོན་པར་རྫོགས་པར་འཚང་རྒྱ་བར་འདོད་པས། སེམས་
ཅན་རྣམས་ཀྱི་དྲུང་དུ་སེམས་མཉམ་པ་ཉིད་དུ་གནས་པར་བྱའོ། །ཞེས་གསུངས། དེའི་
དགོངས་པ་འགྲེལ་པ་ལ་བསྟན་བཅོས་སུ། །དྲོ་བ་རྣམས་ཀྱི་དམིགས་པ་འདིར། །ཞེས་
སོགས་ཟློག་གསུམ་གསུངས་ཏེ། ཐབས་ཤེས་གཉིས་ཀྱི་ནང་ནས་གཙོ་བོར་ཐབས་ཀྱི་



21
སྐབས་གཞི་པ།
ཁྱད་པར་དུ་བྱས་པའི་ཐེག་ཆེན་གྱི་སྦྱོར་ལམ་དངོས་སུ་འཆད་པར་བྱེད་དོ། །འོ་ན་གཞུང་
འདིའི་རྗེས་སུ་འགྲེལ་པ་འདིར། རྣམ་པ་དང་ལམ་དང་གཞི་ཐམས་ཅད་རྣམ་པར་སྒོམ་
པའི་དབྱེ་བས་ཞེས་སོགས་གསུངས་པའི་དོན་གང་ཡིན་ཞེ་ན། བོད་སྔ་རབས་པ་རྣམས་
ཀྱིས་འགྲེལ་ཚིག་འདི་ལ་ལམ་གསུམ་བཏགས་མཚན་གྱི་གཞུང་ཞེས་པའི་ཐ་སྙད་བཏགས་
ནས་སྐབས་དང་པོ་དྲུག་ཏུ་སྦྱོར་མཐོང་སྒོམ་གསུམ་བསྟན་པའི་ཟློས་སྤོང་གི་གཞུང་དུ་
མཛད། ཟློས་པ་སྤོང་ཚུལ་ནི། སྐབས་དང་པོ་གསུམ་དུ་སྦྱོར་མཐོང་སྒོམ་གསུམ་བསྟན་
པ་དང་སྦྱོར་བ་དང་པོ་གསུམ་དུ་སྦྱོར་མཐོང་སྒོམ་གསུམ་བསྟན་པ་ཟློས་སོ་ཞེ་ན། མི་
ཟློས་ཏེ་སྐབས་དང་པོ་གསུམ་དུ་བསྟན་པའི་སྦྱོར་མཐོང་སྒོམ་གསུམ་པོ་དེ། དེ་གསུམ་
མཚན་ཉིད་པ་དང་། སྦྱོར་བ་དང་པོ་གསུམ་དུ་བསྟན་པའི་སྦྱོར་མཐོང་སྒོམ་གསུམ་
པོ་དེ། དེ་གསུམ་བཏགས་པ་བ་ཡིན་པའི་ཕྱིར། འོ་ན་སྐབས་དང་པོ་གསུམ་དུ་དེ་གསུམ་
བསྟན་པ་ཡང་ཟློས་སོ་ཞེ་ན། མི་ཟློས་ཏེ། སྐབས་དང་པོར་རྣམ་པ་བདེན་པའི་སྐྱེ་མེད་
དུ་རྟོགས་པའི་ལྡོག་ཆ་ནས་བསྟན། གཉིས་པར་ལམ་བདེན་པའི་སྐྱེ་མེད་རྟོགས་པའི་ལྡོག་
ཆ་ནས་བསྟན། གསུམ་པར་གཞི་བདེན་པའི་སྐྱེ་མེད་རྟོགས་པའི་ལྡོག་ཆ་ནས་བསྟན་
པའི་ཕྱིར། ཞེས་པ་ནི། རྣམ་པ་དང་ལམ་དང་ཞེས་པ་ནས་རྟོག་པ་ཡིན་ལ་ཞེས་པའི་
བར་གྱི་བསྟན། སྦྱོར་བ་དང་པོ་གསུམ་དུ་བསྟན་པའི་སྦྱོར་མཐོང་སྒོམ་གསུམ་པོ་དེ།
དེ་གསུམ་བཏགས་པ་བ་ཡིན་ཏེ། རྣམ་རྫོགས་སྦྱོར་བར་ས་བརྒྱད་པའི་ཡེ་ཤེས་ཆུང་འབྲིང་
ཆེན་པོ་གསུམ་ལ་སྦྱོར་མཐོང་སྒོམ་གསུམ་གྱི་མིང་བཏགས་པ་དང་། རྩེ་སྦྱོར་དུ་ས་དགུ་
པ་དང་བཅུ་པའི་དཀྱིལ་སྟོད་ཀྱི་ཡེ་ཤེས་གསུམ་ལ་དེ་གསུམ་གྱི་མིང་གིས་བཏགས་པ་
དང༌། མཐར་གྱིས་སྦྱོར་བར་ས་བཅུ་པའི་དཀྱིལ་སྨད་ཀྱི་ཡེ་ཤེས་གསུམ་ལ་དེ་གསུམ་



ཕར་ཕྱིན་སྤྱི་དོན།
212
གྱི་མིང་གིས་བཏགས་ནས་བསྟན་པའི་ཕྱིར། འདོགས་པའི་རྒྱུ་མཚན་ཡོད་དེ། ས་བརྒྱད་
པ་སོགས་ཀྱི་ཡེ་ཤེས་གསུམ་དང་སྦྱོར་མཐོང་སྒོམ་གསུམ་པོ་རིམ་གྱིས་སྐྱེ་བར་མཚུངས་
པའི་རྒྱུ་མཚན་གྱིས་དེ་ལྟར་བཤད་པའི་ཕྱིར། དགོས་པ་ཡོད་དེ། ས་བརྒྱད་པ་ཡན་
ཆད་དུ་འབད་རྩོལ་གྱི་མཚན་མ་རགས་པ་ཞི་བའི་རྒྱུ་མཚན་གྱིས་ཡེ་ཤེས་གསུམ་ཅིག་
ཆར་སྐྱེའམ་སྙམ་པའི་དོགས་པ་ཤས་ཆེ་བས་དེ་དགག་པའི་ཆེད་ཡིན་པའི་ཕྱིར། དངོས་
ལ་གནོད་བྱེད་ཡོད་དེ། དག་སའི་ཡེ་ཤེས་ཡིན་པའི་ཕྱིར་ཞེས་པ་ནི། རྣམ་པ་ཀུན་མངོན་
པར། ཞེས་པ་ནས། ཐ་སྙད་དུ་གསུངས་པ་ཡིན་པར་ཤེས་པར་བྱའོ། །ཞེས་པའི་བར་
གྱིས་བསྟན་པར་འཆད། རྣམ་བཤད་ཀྱི་དགོངས་པས་དེ་འགོག་པ་ནི། གཞུང་འདི་
སྐབས་དང་པོ་དྲུག་ཏུ་སྦྱོར་མཐོང་སྒོམ་གསུམ་བསྟན་པའི་ཟློས་སྤོང་འབའ་ཞིག་ལ་སྦྱོར་
མི་རིགས་པར་ཐལ། ལམ་རྐྱང་པ་བའི་ལུགས་དེ་འགོག་པ་དང་། ལམ་ཁུག་པ་བའི་
ལུགས་དེ་རང་ལུགས་སུ་སྒྲུབ་བཞེད་ནས་མངོན་པ་རྟོགས་པ་དྲུག་གི་གོ་རིམས་ལ་ལོག་
རྟོག་དགག་པའི་ཆེད་དུ་སློབ་དཔོན་གྱིས་འགྲེལ་པ་འདི་བཀོད་པའི་ཕྱིར། དེ་ཡིན་ཏེ།
སྐབས་དང་པོ་དྲུག་ཏུ་སྦྱོར་མཐོང་སྒོམ་གསུམ་གསུམ་བསྟན་པས་རྣམ་བཅད་ལ་རྣམ་
མཁྱེན་ཚོགས་སྦྱོར་གྱི་སྐབས་འབའ་ཞིག་ཏུ་སྒོམ་པ་དང་། ལམ་ཤེས་ས་དང་པོ་ནས་
དྲུག་པའི་བར་འབའ་ཞིག་ཏུ་སྒོམ་པ་དང་། གཞི་ཤེས་ས་བདུན་པའི་སྐབས་འབའ་ཞིག་
ཏུ་སྒོམ་པ་དང་། རྣམ་རྫོགས་སྦྱོར་བ་ས་བརྒྱད་པའི་སྐབས་འབའ་ཞིག་ཏུ་སྒོམ་པ་དང་།
རྩེ་སྦྱོར་ས་དགུ་པ་དང་བཅུ་པའི་དཀྱིལ་སྟོད་འབའ་ཞིག་ཏུ་སྒོམ་པ་དང་། མཐར་གྱིས་
སྦྱོར་བ་ས་བཅུ་པའི་དཀྱིལ་སྨད་འབའ་ཞིག་ཏུ་སྒོམ་པར་འདོད་པའི་ལོག་རྟོག་བཀག་ནས་
ཡོངས་གཅོད་ལ་མངོན་རྟོགས་དྲུག་རེ་རེ་ནས་སྦྱོར་མཐོང་སྒོམ་གསུམ་ཀའི་གནས་སྐབས་



213
སྐབས་གཞི་པ།
སུ་སྒོམ་དགོས་པར་བསྟན་པའི་ཕྱིར། དེ་ལྟར་བྱས་ན་བླ་མ་གསེར་གླིང་པས་གཞུང་
གོང་མའི་འཇིག་རྟེན་པའི་ངེས་འབྱེད་ཆ་མཐུན་སྔོན་དུ་འགྲོ་བ་ཅེས་པ་གཞུང་འོག་མ་
ལ་སྦྱོར་བར་བྱ་བ་དང་གཞུང་འོག་མའི་ངེས་པར་འབྱེད་པའི་ཆ་དང་མཐུན་པའི་ཐ་སྙད་
དུ་གསུངས་པར་ཡིན་པར་ཤེས་པར་བྱའོ། །ཞེས་པ་གཞུང་གོང་མ་ལ་སྦྱར་བར་གསུངས་
པའི་དོན་ལེགས་པར་བཤད་པར་འགྱུར་རོ། །སློབ་དཔོན་གྱིས་སྡུད་འགྲེལ་དུ། ལམ་
རྐྱང་པ་བའི་དབང་དུ་བྱས་པའི་མངོན་རྟོགས་ཀྱི་གོ་རིམས་གསུངས་པ་དང་། འགྲེལ་
པ་ཆེ་ཆུང་གཉིས་སུ་ལམ་ཁུག་པ་བའི་དབང་དུ་བྱས་པའི་མངོན་རྟོགས་ཀྱི་གོ་རིམས་
གསུངས་པ་ཡང་སློབ་དཔོན་ལ་འགལ་བའི་སྐྱོན་མེད་དེ། ཕྱི་མ་ཉིད་རྩོམ་པ་པོའི་བཞེད་
པ་ཡིན་པའི་ཕྱིར། དེ་ལྟ་མ་ཡིན་པར་སྦྱོར་བ་དང་པོ་གསུམ་དུ་བསྟན་པའི་སྦྱོར་མཐོང་
སྒོམ་གསུམ་པོ་དེ། དེ་བཏགས་པ་བ་ཡིན་ན། ཐར་པའི་ཆ་དང་མཐུན་པའི་སྤྲོ་བ་ཅན་
ལ་ངེས་པར་འབྱེད་པའི་ཆ་དང་མཐུན་པ་འབྱུང་བས། །ཞེས་བཤད་པ་མི་འཐད་པར་
ཐལ། དྲོ་བ་རྣམས་ཀྱི་ཞེས་སོགས་ཀྱིས་སྐབས་ནས་བསྟན་པའི་སྦྱོར་ལམ་སྦྱོར་ལམ་
མཚན་ཉིད་པ་མ་ཡིན་པའི་ཕྱིར། རྟགས་ཁས། གཞན་ཡང་། འགྲེལ་ཆེན་ལས། ཆོས་
མངོན་པའི་མཛོད་ལས། ཇི་ལྟར་བཟོད་ཆེན་སྐད་ཅིག་མ། །གཅིག་ཡིན་དེ་བཞིན་
ཆོས་ཀྱི་མཆོག །ཞེས་བཤད་པ་གང་ཡིན་པ་དེ་ནི་རང་གི་དོན་གྱི་དབང་དུ་བྱས་པའི་
ཕྱིར་ལ་འདིར་ནི་གཞན་གྱི་དོན་ལ་བརྟེན་པའི་ཆུང་ངུ་དང་འབྲིང་དང་ཆེན་པོའི་དབྱེ་
བ་བཤད་པ་ཡིན་ནོ། །ཞེས་པའི་ཐེག་ཆེན་གྱི་སྦྱོར་ལམ་ཆོས་མཆོག་ལ་ཆུང་འབྲིང་ཆེན་
པོ་གསུམ་དུ་བཤད་པ་དང་། མཛོད་ལས། ཆོས་མཆོག་སྐད་ཅིག་མ་གཅིག་ཏུ་བཤད་
པ་གཉིས་འགལ་བར་རྩོད་པའི་ལན་དུ། ཉན་ཐོས་རང་དོན་སྒྲུབ་པ་དང་བྱང་སེམས་



214
ཕར་ཕྱིན་སྤྱི་དོན། །
གཞན་དོན་རིམ་གྱིས་སྒྲུབ་པའི་ཁྱད་པར་ཡོད་པའི་ལན་མཛད་ཀྱི། སྐབས་འདི་ནས་
བཤད་པའི་སྦྱོར་ལམ་སྦྱོར་ལམ་མ་ཡིན་ནོ་ཞེས་མ་གསུངས་པས་གནོད་ལ། ཡང་ཕྱིར་
མི་ལྡོག་རྫོགས་པའི་མཚམས་སྦྱར་དུ་སློབ་པ་ཕྱིར་མི་ལྡོག་པའི་དགེ་འདུན་བཤད་ཟིན་
ཏོ༑ ༑ད་ནི་མི་སློབ་པའི་དགེ་འདུན་གྱི་མཚན་ཉིད་བསྟན་པར་བྱ་ཞེས་གསུངས་པས་
ཀྱང་ས་བརྒྱད་པ་ལ་གནས་པའི་བྱང་ཆུབ་སེམས་དཔའ་ལ་འབད་རྩོལ་རགས་པ་དང་
བཅས་པའི་སྒོ་ནས་ལམ་ལ་སློབ་མི་སློབ་གཉིས་སུ་ཡོད་པར་ཁས་ལེན་དགོས་པས་ཕྱོགས་
སྔ་མ་མི་འཐད་པ་ཁོ་ནའོ། །འདི་དང་རྩེ་སྦྱོར་གྱི་སྐབས་ཀྱི་སྦྱོར་ལམ་འཆད་པ་ན། གཞན་
དག་ཕུན་སུམ་ཚོགས་པ་ཐམས་ཅད་ཀྱི་མཐར་ཐུག་པ་ལ་འགོད་པ་དང་། བག་ལ་ཉལ་
ཀུན་འཇོམས་པ་དང་། མཁྱེན་གསུམ་གྱི་ཆོས་ཡོངས་སུ་རྫོགས་པར་བཤད་པ་མི་འཐད་
པར་ཐལ་ལོ། །ཞེ་ན། འོ་ན་སྐབས་དང་པོའི་སྐབས་ནས་བསྟན་པའི་སྦྱོར་ལམ་ཡང་
སྦྱོར་ལམ་བཏགས་པ་བ་ཡིན་པར་ཐལ། དེ་འཆད་པ་ན་སྒོ་གསུམ་རྣམ་པར་དག་པ་
དང༌། མཚན་མ་མེད་པ་དང་། ཞིང་དག་པ་དང་། དཔའ་བར་འགྲོ་བའི་ཏིང་ངེ་
འཛིན་སྒོམ་པ་དང་། ལུང་སྟོན་པ་དང་། རློམ་པ་ཟད་པ་དང་། ཏིང་ངེ་འཛིན་རྣམ་
པར་མི་རྟོག་པ་སོགས་བཤད་པའི་ཕྱིར། ཁྱབ་པ་ཁས། ཁོ་ན་རེ། མ་ཁྱབ་སྟེ། དེ་
དག་རྒྱུ་འབྲས་ངེས་པ་དང་། མོས་པ་ཡིད་བྱེད་ཀྱིས་སྒོམ་པ་དང་། ལྐོག་ཏུ་ལུང་སྟོན་
པ་སོགས་ལ་འཆད་རིགས་པའི་ཕྱིར་ཞེ་ན། སྔ་མ་ལྔ་ཡང་མཚུངས་སོ། །ཡང་ཕྱོགས་
སྔ་མ་སྨྲ་བ་པོ་ན་རེ། འགྲེལ་ཆེན་ལས། རྣམ་པ་དེ་ལྟ་བུའི་རྣམ་པར་རྟོག་པ་རྣམས་
ནི་སྔོན་ཉིད་སྤངས་པར་གྱུར་པས། ཇི་ལྟར་རབ་ཀྱི་མཐར་ཐུག་པ་རྟོགས་པའི་གནས་
སྐབས་འདི་ལ་སྤོང་བར་བསྟན་ཞེ་ན། དེ་ནི་ཉེས་པ་མེད་དེ། གང་གི་ཕྱིར་དགོངས་



215
སྐབས་གཞི་པ།
པ་ངེས་པར་འགྲེལ་བ་ལ་སོགས་པའི་མདོས་གསང་བ་ཕྲ་མོ་ལ་རྗེས་སུ་འཇུག་པ་དང་།
མངོན་པར་ཤེས་པ་ཆེན་པོ་ལ་གེགས་བྱེད་པའི་ཀུན་ཏུ་རྨོངས་པ་དག་དང་། དེའི་ས་
བོན་ས་བཅུ་པ་ལ་སྤོང་ངོ༌། །ཞེས་གསུངས་པ་དེ་བས་ན་ཇི་སྐད་དུ་བཤད་པའི་ཀུན་ཏུ་
རྨོངས་པའི་བག་ཆགས་ཀྱི་རྒྱུ་ཡང་དག་པར་བཅད་པས། རྒྱུ་ཅན་གཟུང་བ་དང་། འཛིན་
པའི་རྣམ་པར་རྟོག་པ་བཞི་པོ་རྣམ་པ་དེ་ལྟ་བུ་རྣམས་ནི། རབ་ཀྱི་མཐར་ཐུག་པ་རྟོགས་
པའི་ངོ་བོ་ཉིད་ཡིན་པས་ན་ས་བཅུ་དང་འབྲེལ་བའི་རྩེ་མོའི་མངོན་པར་རྟོགས་པ་ལ་ངེས་
པར་སྤོང་བར་བྱེད་པ་ཡིན་ལ། གཞན་དག་ཏུ་ནི་རེས་འགའ་བའི་སྤོང་བ་ཡིན་ནོ་ཞེས་
སྔོན་གྱི་སློབ་དཔོན་རྣམས་འཆད་དོ། །ཞེས་གསུངས་པ་དང་འགལ་ལོ་ཞེ་ན་མི་འགལ་
ཏེ༑ དེས་རྩེ་སྦྱོར་གྱི་སྐབས་ཀྱི་སྦྱོར་ལམ་དག་སའི་ཡེ་ཤེས་སུ་བཤད་པ་མ་ཡིན་པའི་
ཕྱིར། འོ་ན་དེའི་དོན་གང་ཞེ་ན། ཁོ་ན་རེ། རྩེ་སྦྱོར་གྱི་སྐབས་སུ་བཤད་པའི་གཟུང་
འཛིན་གྱི་རྣམ་པར་རྟོག་པ་རྣམས་མཐོང་ལམ་རྩེ་སྦྱོར་དང་། སྒོམ་ལམ་རྩེ་སྦྱོར་གྱི་
སྤང་བྱར་བཤད་པ་མི་འཐད་པར་ཐལ། །དེ་སྔོན་སྦྱོར་ལམ་གྱི་སྐབས་སུ་སྤངས་ཟིན་
པའི་ཕྱིར་ཞེ་ན། སྐྱོན་མེད་དེ། སྦྱོར་ལམ་གྱི་སྐབས་སུ་སྤངས་པར་བཤད་པ་ནི་མངོན་
གྱུར་བ་མགོ་གནོན་པའི་ཚུལ་གྱིས་སྤོང་བ་ལ་བྱེད་པས་རེ་འགའ་བའི་སྤོང་བ་ཡིན་ལ།
མཐོང་སྒོམ་རྩེ་སྦྱོར་གྱི་སྐབས་སུ་དེ་དག་གི་ས་བོན་སྤོང་བ་ཡིན་པའི་ཕྱིར་ཏེ། འགྲེལ་
ཆེན་ལས། ས་བཅུ་རེ་རེའི་སྐབས་སུ་ཀུན་ཏུ་རྨོངས་པ་གཉིས་གཉིས་སྤོང་བ་དང་། ཁྱད་
པར་ས་བཅུ་པའི་སྐབས་སུ་གསང་བ་ཕྲ་མོ་ལ་རྗེས་སུ་འཇུག་པ་དང་མངོན་པར་ཤེས་པ་
ཆེན་པོ་ལ་གེགས་བྱེད་པའི་ཀུན་རྨོངས་གཉིས་ཀྱི་ས་བོན་སྤོང་བར་བཤད་པའི་ཕྱིར། ཞེས་
པའོ༑ །



216
ཕར་ཕྱིན་སྤྱི་དོན། །
འོ་ན། མཚན་མེད་རབ་ཏུ་སྦྱིན་ལ་སོགས། །ཞེས་པ་དང་། དྲོ་བ་རྣམས་ཀྱི་
དམིགས་པ་འདིར། །ཞེས་སོགས་ཀྱིས་བསྟན་པའི་བྱང་སེམས་ཀྱི་ཚོགས་སྦྱོར་ལ་གནས་
པའི་བྱང་ཆུབ་སེམས་དཔའ་བླ་མེད་རྫོགས་བྱང་ལས་ཕྱིར་མི་ལྡོག་མོད། དེ་ཕྱིར་མི་
ལྡོག་པའི་རྟགས་དང་རྟགས་དེ་ལམ་གྱི་གནས་སྐབས་གང་ནས་ཐོབ་པར་འཇོག་པ་ཡིན་
སྙམ་ན། དེ་ཡང་མདོའི་དབང་དུ་བྱས་ན། །ཚེ་དང་ལྡན་པ་རབ་འབྱོར་གྱིས་བཅོམ་
ལྡན་འདས་ལ་འདི་སྐད་ཅེས་གསོལ་ཏོ། །བཅོམ་ལྡན་འདས་ཕྱིར་མི་ལྡོག་པའི་བྱང་ཆུབ་
སེམས་དཔའ་སེམས་དཔའ་ཆེན་པོའི་རྣམ་པ་གང་ལགས། རྟགས་ནི་གང་ལགས་མཚན་
མ་ནི་གང་ལགས། ཞེས་ཞུས་པའི་ལན་དུ། རབ་འབྱོར་འདི་ལ་སོ་སོ་སྐྱེ་བོའི་ས་དང་།
ཉན་ཐོས་ཀྱི་ས་དང་། རང་སངས་རྒྱས་ཀྱི་ས་དང་། བྱང་ཆུབ་སེམས་དཔའི་ས་དང་།
དེ་བཞིན་གཤེགས་པའི་སར་བཤད་པ་དེ་དག་ཀྱང་། དེ་བཞིན་ཉིད་ལ་འགྱུར་བ་མེད་
ཅིང་རྣམ་པར་རྟོག་པ་མེད་ལ་གཉིས་སུ་མེད་ཅིང་གཉིས་སུ་བྱར་མེད་དོ། །ཞེས་གསུངས་
སོ༑ ༑དེའི་དགོངས་པ་འགྲེལ་བ་ལ་བསྟན་བཅོས་སུ། ངེས་འབྱེད་ཡན་ལག་ནས་བཟུང་
སྟེ༔ ཞེས་པ་ནས། ཐབས་ལ་མཁས་པ་ཟབ་པ་ཉིད། ཞེས་པའི་བར་གསུངས། དེ་
ཡང་ངེས་འབྱེད་ཡན་ལག་ནས་བཟུང་སྟེ། ཞེས་སོགས་ཀྱིས་ཕྱིར་མི་ལྡོག་པའི་རྟགས་
སྤྱིར་བསྟན་ནས། དེ་མན་ཆད་ཀྱིས་མདོར་བསྟན་རྒྱས་བཤད་ཀྱི་སྒོ་ནས་འཆད་པ་ལ།
གཟུགས་ལ་སོགས་ལ་ལྡོག་སོགས་རྟགས། ཞེས་སོགས་ཀྱིས་སྦྱོར་ལམ་པ་ཕྱིར་མི་ལྡོག་
པང་རྟགས་མདོར་བསྟན་ནས། གཟུགས་ལ་སོགས་ལ་ལྡོག་པ་དང་། ཞེས་སོགས་ཀྱིས་
དེ་ཉིད་རྒྱས་པར་འཆད། མཐོང་བའི་ལམ་ལ་བཟོད་པ་དང་། ཞེས་སོགས་ཀྱིས་མཐོང་
ལམ་པ་ཕྱིར་མི་ལྡོག་པའི་རྟགས་མདོར་བསྟན། གཟུགས་སོགས་འདུ་ཤེས་ལྡོག་པ་དང་།



217
སྐབས་གཞི་པ།
ཞེས་སོགས་ཀྱིས་དེ་ཉིད་རྒྱས་པར་འཆད། སྒོམ་པའི་ལམ་ནི་ཟབ་པ་སྟེ། ཞེས་སོགས་
ཀྱིས་སྒོམ་ལམ་པ་ཕྱིར་མི་ལྡོག་གི་རྟགས་འཆད་པ་ལ། སྒོམ་པའི་ལམ་ཞེས་སོགས་ཀྱིས་
ཐེག་ཆེན་སྒོམ་ལམ་གྱི་ཁྱད་ཆོས་དང་། ངེས་འབྱེད་ཡན་ལག་དང་མཐོང་བའི་ཞེས་
སོགས་ཀྱིས་ཐེག་ཆེན་སྒོམ་ལམ་གྱི་ངོ་བོ་དང་། དེ་ནི་རྒྱུན་ཆགས་ཡིན་པའི་ཕྱིར། ཞེས་
སོགས་ཀྱིས་ཐེག་ཆེན་གྱི་སྒོམ་ལམ་གྱི་དབྱེ་བ་དང་། གྲངས་མེད་ལ་སོགས་བསྟན་པ་
རྣམས། །ཞེས་སོགས་ཀྱིས་ཐེག་ཆེན་སྒོམ་ལམ་གྱི་གྲངས་ངེས་ལ་རྩོད་པ་སྤོང་བ་དང་།
དངོས་པོ་བརྗོད་དུ་མེད་པ་ལ། ཞེས་སོགས་ཀྱིས་སྤང་གཉེན་རྣམས་འཕེལ་མི་རུང་བར་
ཐལ་བའི་རྩོད་པ་སྤོང་བ་དང་། སེམས་ནི་སྔ་མས་བྱང་ཆུབ་བར། །ཞེས་སོགས་ཀྱིས་
སྒོམ་ལམ་གྱིས་བསྡུས་པའི་སེམས་བསྐྱེད་ལས་འབྲས་བུ་བྱང་ཆེན་འབྱིན་པ་མི་འཐད་
པར་ཐལ་བའི་རྩོད་པ་སྤོང་བ་འཆད་ཅིང་། སྐྱེ་བ་དང་ནི་འགག་པ་དང་། །ཞེས་སོགས་
ཀྱིས་སྒོམ་ལམ་པ་ཕྱིར་མི་ལྡོག་པའི་རྟགས་དངོས་འཆད་པར་བྱེད་དོ། །
སྐབས་འདིར་མཐའ་དཔྱད་པ་ལ་གསུམ་ཡོད་དེ། ཕྱིར་མི་ལྡོག་པའི་རྟགས་ཐོབ་
པའི་རྟེན་གྱི་གང་ཟག་བཤད་པ། ཕྱིར་མི་ལྡོག་གི་དོན་བཤད་པ། རྟགས་ཀྱིས་དཔོག་
ཚུལ་བཤད་པ་རྣམས་སུ་ཡོད་པའི་ཕྱིར། དང་པོ་ནི། གང་ཟག་གི་ཁྱད་པར་འགའ་
ཞིག་ཐེག་པ་ཆེན་པོར་རིགས་མ་ངེས་པ་ཡིན་ཡང་། ཐེག་ཆེན་གྱི་ཚོགས་ལམ་ནས་བཟུང་
སྟེ་ལམ་གཞན་དུ་ཅུང་ཟད་ཀྱང་མི་འགྲོ་ཞིང་ཐེག་ཆེན་སེམས་བསྐྱེད་ལས་ཉམས་པ་མི་
སྲིད་པས་བླ་མེད་བྱང་ཆུབ་ངེས་པར་ཐོབ་པར་འགྱུར་ནའང་ཕྱིར་མི་ལྡོག་པའི་རྟགས་
མ་ཐོབ་པས་འདིར་མི་འཆད། ཡང་རྒྱན་ལས། སྦྱོར་བའི་སྔོན་དུ་སྙིང་རྗེ་དང་། །བཟོད་
པ་དང་ནི་མོས་པ་དང་། །དགེ་ལ་ཡང་དག་སྤྱོད་པ་ནི། །རིགས་ཀྱི་རྟགས་སུ་ཤེས་



218
ཕར་ཕྱིན་སྤྱི་དོན།
པར་བྱ། །ཞེས་གསུངས་པ་ལྟར་སྦྱོར་བ་སྒོམ་པའི་སྔ་རོལ་ནས་སེམས་ཅན་ལ་དམིགས་
པའི་སྙིང་རྗེ་ཆེ་བ་དང་། བཟོད་པ་རྒྱ་ཆེ་བ་དང་ལྡན་པ་དང་། ཐེག་པ་ཆེན་པོའི་ཆོས་
རྒྱ་ཆེན་པོ་ལ་མོས་པ་དང་། སྦྱིན་པ་ལ་སོགས་པའི་དགེ་བ་རྒྱ་ཆེན་པོ་ལ་སྤྱོད་པ་དང་
ལྡན་པའི་གང་ཟག་ཐེག་པ་ཆེན་པོའི་རིགས་དང་ལྡན་པ་ཡིན་ཡང་། ཕྱིར་མི་ལྡོག་པའི་
རྟགས་མ་ཐོབ་པས་འདིར་མི་འཆད། ཡང་བླ་མེད་རྫོགས་བྱང་ལས་ཕྱིར་མི་ལྡོག་པའི་
བྱང་སེམས་ཚོགས་ལམ་པ་དབང་རྣོན་ཡོད་ཀྱང་། ཕྱིར་མི་ལྡོག་པའི་རྟགས་མ་ཐོབ་
པས་འདིར་མི་འཆད་པ་སོགས་ཡིན་ཏེ། འགྲེལ་བཤད་ཚིག་གསལ་ལས། རང་གི་རྒྱུད་
ངེས་པའི་རྒྱུ་མཚན་གཙོ་བོར་མཛད་པ་ཞིག་ན་ཐར་པའི་ཆ་དང་མཐུན་པའི་དགེ་བའི་
རྩ་བ་འདི་ཡང་ཕྱིར་མི་ལྡོག་པར་བརྗོད་མོད་ཀྱི། རང་གི་རྟོགས་པ་དང་འཚམ་པར་
གཞན་ཡིད་ཆེས་པར་བྱེད་པའི་ཡོན་ཏན་རྣམས་འདི་ལ་མེད་པས་ན། དེའི་ཕྱིར་དང་
རང་ལ་དངོས་པོ་ངེས་ཀྱང་ངེས་པར་འབྱེད་པའི་རྟགས་བཟུང་སླ་བ་ཡང་མེད་པའི་ཕྱིར།
ཐ་སྙད་གདགས་པའི་གཞིར་མ་གྱུར་པས་ན་འདི་ཕྱིར་མི་ལྡོག་པའོ་ཞེས་གང་དུ་ཡང་མ་
གསུངས་པའི་ཕྱིར། ཞེས་གསུངས་དེས་ན་འོག་ནས་འཆད་པར་འགྱུར་བའི་རྟགས་བཞི་
བཅུ་རྩ་བཞི་པོ་གང་རུང་ཐོབ་པའི་བྱང་སེམས་ཀྱི་དགེ་འདུན་དེ་སྐབས་འདིར་འཆད་ལ།
དེ་ཡང་བྱང་སེམས་དབང་རྣོན་གྱིས་སྦྱོར་ལམ་དྲོད་ནས་ཕྱིར་མི་ལྡོག་པའི་རྟགས་ཐོབ།
དབང་འབྲིང་གིས་མཐོང་ལམ་ནས་ཕྱིར་མི་ལྡོག་པའི་རྟགས་ཐོབ། དབང་པོ་ཇི་ལྟར་
རྟུལ་ཡང་ས་བརྒྱད་པ་ནས་ཕྱིར་མི་ལྡོག་པའི་རྟགས་ཐོབ་པར་འཇོག་སྟེ། འགྲེལ་ཆེན་
ལས། ལ་ལ་རིགས་མ་ངེས་པ་ཡིན་ཡང་དབང་པོ་རྣོ་བས་ངེས་པར་འབྱེད་པའི་ཆ་དང་
མཐུན་པའི་གནས་སྐབས་སུ་ཡང་ཐབས་ཀྱི་ཁྱད་པར་བསམ་གྱིས་མི་ཁྱབ་པས་ཕྱིར་མི་



219
སྐབས་གཞི་པ།
ལྡོག་པ་ཉིད་དུ་ངེས་པ་ཡིན་ནོ། །ཞེས་དང་། གནད་ཀྱི་ཟླ་འོད་ལས། དབང་པོ་འབྲིང་
ནི་རབ་ཏུ་དགའ་བ་ནས་ཏེ། སྔོན་དུ་དེའི་ངེས་པ་ལ་སོགས་པ་མེད་པའི་ཕྱིར་རོ། །དབང་
པོ་རྟུལ་པོ་ནི་ས་མི་གཡོ་བ་ལས་ཏེ། ཞེས་པ་དང་། ཡང་འགྲེལ་ཆེན་ལས། ས་བརྒྱད་
པ་ལ་ནི་ཐམས་ཅད་ཕྱིར་མི་ལྡོག་པ་ངེས་པ་ཉིད་དུ་བཞག་པ་ཡིན་པའི་ཕྱིར། ཉེས་པ་
མེད་དོ། །ཞེས་གསུངས། གཉིས་པ་ཕྱིར་མི་ལྡོག་པའི་དོན་ནི། བསམ་པའི་སྒོ་ནས་
རང་ཉིད་འབའ་ཞིག་གི་ཆེད་དུ་ཐར་པ་དོན་དུ་གཉེར་བའི་བསམ་པ་མངོན་གྱུར་སྐྱེ་བའི་
གོ་སྐབས་བཅོམ་པ་དང་། སྦྱོར་བའི་སྒོ་ནས་ཐབས་ཤེས་ཁྱད་པར་ཅན་གྱི་རྟོགས་པ་
བརྟན་པོ་དང་ལྡན་པའོ། །གསུམ་པ་རྟགས་ཀྱིས་དཔོག་ཚུལ་ལ་གཉིས། རྟགས་འགོད་
པ་དང་ཚུལ་སྒྲུབ་པའོ། །དང་པོ་ནི། སྦྱོར་ལམ་དྲོད་ལ་གནས་པའི་སེམས་དཔའ་དབང་
རྣོན་ལྟ་བུ་ཆོས་ཅན། རང་ཉིད་འབའ་ཞིག་གི་དོན་དུ་ཐར་པ་དོན་དུ་གཉེར་བའི་བསམ་
པ་མངོན་གྱུར་སྐྱེ་བའི་གོ་སྐབས་བཅོམ་པའི་སྒོ་ནས་རྒྱ་ནུས་པ་མཐུ་ཅན་གྱིས་རྫོགས་པའི་
བྱང་ཆུབ་འབྱུང་རུང་ཡིན་ཏེ། ཐབས་ཤེས་ཁྱད་པར་ཅན་དང་ལྡན་པའི་ངེས་འབྱེད་
ཆ་མཐུན་ལ་གནས་པའི་སེམས་དཔའ་དབང་རྣོན་ཡིན་པའི་ཕྱིར། གཉིས་པ་ལ་གཉིས།
ཕྱོགས་ཆོས་སྒྲུབ་པ་དང་། ཁྱབ་པ་སྒྲུབ་པའོ། །དང་པོ་ནི། དེ་འདྲའི་སེམས་དཔའ་
ཆོས་ཅན། ཐབས་ཁྱད་པར་ཅན་དང་ལྡན་ཏེ། སེམས་ཅན་གྱི་སྡུག་བསྔལ་ཤས་མི་
བཟོད་པའི་ལུས་ཀྱི་བ་སྤུ་ལྡང་བ་དང་མིག་ནས་མཆི་མ་འབྱུང་བ་ལ་སོགས་པའི་ལུས་
ཀྱི་ཐ་སྙད་ཁྱད་པར་ཅན་དང་ལྡན་པའི་སེམས་དཔའ་ཡིན་པའི་ཕྱིར། ཤེས རབ་ཁྱད་
པར་ཅན་དང་ལྡན་ཏེ། རིགས་པའི་རྣམ་གྲངས་མཐའ་ཡས་པའི་སྒོ་ནས་སྟོང་ཉིད་རྟོགས་
པ་ལ་སོགས་པའི་ཐེག་པ་ཆེན་པོའི་ལམ་གྱི་རིགས་ཚང་བར་སྟོན་པའི་ངག་གི་ཐ་སྙད་



220
ཕར་ཕྱིན་སྤྱི་དོན།
ཁྱད་པར་ཅན་དང་ལྡན་པའི་སེམས་དཔའ་ཡིན་པའི་ཕྱིར། གཉིས་པ་ཁྱབ་པ་སྒྲུབ་པ་
ནི་གོ་བར་སླ། ཇི་སྐད་བཤད་པའི་གཏན་ཚིགས་ནི་འབྲས་རང་མ་དམིགས་པའི་རྟགས་
གསུམ་གྱི་ནང་ནས་རང་བཞིན་གྱི་རྟགས་ཡང་དག་ཏུ་ཤེས་པར་བྱ་བ་ཡིན་ཏེ། མདོ་
ལས། རྣམ་པ་དང་རྟགས་དང་མཚན་མ་དེ་དག་དང་ལྡན་པའི་བྱང་ཆུབ་སེམས་དཔའ་
ཕྱིར་མི་ལྡོག་པར་བཟུང་བར་བྱའོ། །ཞེས་པའི་ཐད་དུ། འགྲེལ་ཆེན་ལས། གཟུང་
བར་བྱའོ་ཞེས་བྱ་བ་ནི། ནུས་པའི་རྒྱུ་ཡིས་འབྲས་སྐྱེ་བར། །རྗེས་སུ་དཔོག་པ་གང་
ཡིན་པ། །དོན་གཞན་ལ་ནི་མི་ལྟོས་ཕྱིར། །དེ་ནི་རང་བཞིན་ཡིན་པར་བརྗོད། །ཞེས་
བྱ་བའི་ཚུལ་གྱིས་སྔར་རུང་བ་ཉིད་ཀྱི་རྗེས་སུ་དཔོག་པས་ངེས་པར་གཟུང་བར་བྱའོ། །ཞེས་
གསུངས། སོ་སོར་བཤད་ན་སེམས་དཔའ་གསུམ་ཕྱིར་མི་ལྡོག་པའི་རྟགས་བཤད་དུ་
ཡོད་དེ། གཟུགས་སོགས་ལ་བདེན་ཞེན་མངོན་གྱུར་བ་ལྡོག་པ་སོགས་རྟགས་ཉི་ཤུ་པོ་
གང་རུང་ཐོབ་པའི་རྗེས་ཐོབ་ལུས་ངག་གི་ཐ་སྙད་ཁྱད་པར་ཅན་ནི་སྦྱོར་ལམ་པ་ཕྱིར་
མི་ལྡོག་པའི་རྟགས་དང་། ཐེག་ཆེན་གྱི་མཐོང་ལམ་ཤེས་བཟོད་སྐད་ཅིག་མ་བཅུ་དྲུག་
གིས་དྲངས་པའི་རྗེས་ཐོབ་ལུས་ངག་གི་ཐ་སྙད་ཁྱད་པར་ཅན་ནི་མཐོང་ལམ་པ་ཕྱིར་མི་
ལྡོག་གི་རྟགས་དང་། མཉམ་གཞག་ཏུ་ཟབ་མོ་རྣམ་པ་བརྒྱད་ཐུགས་སུ་ཆུད་པས་དྲངས་
པའི་རྗེས་ཐོབ་ལུས་ངག་གི་ཐ་སྙད་ཁྱད་པར་ཅན་ནི་སྒོམ་ལམ་པ་ཕྱིར་མི་ལྡོག་གི་རྟགས་
ཡིན་པའི་ཕྱིར། མཐོང་ལམ་པ་ཕྱིར་མི་ལྡོག་གི་རྟགས་སྟོན་པའི་མདོར། གྲོང་གི་གཏམ་
གྱི་སྦྱོར་བ་ལ་བརྩོན་པར་མི་གནས། གྲོང་ཁྱེར་གྱི་གཏམ་གྱི་སྦྱོར་བ་ལ་བརྩོན་པར་མི་
གནས། གྲོང་རྡལ་གྱི་གཏམ་གྱི་སྦྱོར་བ་ལ་བརྩོན་པར་མི་གནས༔ སྐྱེས་བུའི་གཏམ་
གྱི་སྦྱོར་བ་ལ་བརྩོན་པར་མི་གནས། ཞེས་སོགས་གསུངས་པའི་དགོངས་པ་གང་ཞེ་ན།



221
སྐབས་གཞི་པ།
དེ་ཡང་མདོ་དེ་ལས། དབང་ཡུལ་བདེན་པར་འཛིན་པའི་བདེན་འཛིན་སྤོང་དགོས་པར་
བསྟན་ཞིང་། རྒྱུ་མཚན་དེ་ཉིད་ཀྱིས་དབང་ཡུལ་བདེན་པར་འཛིན་པའི་བདེན་འཛིན་
དང་། དབང་ཡུལ་བདེན་མེད་དུ་རྟོགས་པའི་ཤེས་རབ་གཉིས་གཡུལ་འགྱེད་པའི་སྦྱོར་
བ་བཀག་པ་མངོན་སུམ་དུ་རྟོགས་པའི་ཐེག་ཆེན་གྱི་མཐོང་ལམ་མཉམ་གཞག་ཡེ་ཤེས་
ཀྱིས་དྲངས་པའི་རྗེས་ཐོབ་ལུས་ངག་གི་ཐ་སྙད་ཁྱད་པར་ཅན་དེ། མཐོང་ལམ་པ་དབང་
འབྲིང་ཕྱིར་མི་ལྡོག་པའི་རྟགས་སུ་འཆད་པ་ཡིན་ནོ། །འོ་ན་གྲོང་ལ་སོགས་པའི་བརྡས་
ཅི་ཞིག་བསྟན་པ་ཡིན་སྙམ་ན། བསྟན་ཚུལ་ཡོད་དེ། གྲོང་གི་བརྡས་དབང་པོ་དང་།
གྲོང་ཁྱེར་གྱིས་དབང་རྟེན་དང་། གྲོང་རྡལ་གྱིས་དཔང་ཡུལ་དང་། སྐྱེས་བུས་རྣམ་
ཤེས་བསྟན་པའི་ཕྱིར། གོང་གི་མདོ་དེ་ཉིད་ཀྱི་དགོངས་པ་འགྲེལ་བ་ལ་བསྟན་བཅོས་
སུ༑ གཡུལ་འགྱེད་སེར་སྣ་ལ་སོགས་ལ། །ཞེས་སོགས་དང་། འགྲེལ་པར། གཟུང་
བ་དང་འཛིན་པ་དག །སྤང་བར་བྱ་བ་ཉིད་ཀྱི་དབང་པོ་དང་། ཞེས་གསུངས་སོ། །
འདིར་དབང་པོའི་མཐའ་དཔྱད་པ་ལ་གཉིས། དབང་པོའི་ངོ་བོ་དང་། ཁམས་
གང་དུ་ཡོད་ཚུལ་ལོ། །དང་པོ་ལ་གསུམ། སོ་སོའི་ངོ་བོ། གྲངས་ངེས་པའི་རྒྱུ་མཚན།
ཐ་མ་གསུམ་གྱི་ས་མཚམས་སོ། །དང་པོ་ནི། དབང་པོ་ཉི་ཤུ་རྩ་གཉིས་སུ་ཡོད་དེ།
མིག་རྣ་བ་སྣ་ལྕེ་ལུས་ཡིད། ཕོ་དབང་མོ་དབང་སྲོག་དབང་། ཚོར་བ་བདེ་དབང་ཡིད་
བདེ་ཡིད་མི་བདེ་སྡུག་བསྔལ་བཏང་སྙོམས་ཀྱི་དབང་པོ། དད་པ་བརྩོན་འགྲུས་དྲན་
པ་ཏིང་ངེ་འཛིན་ཤེས་རབ་ཀྱི་དབང་པོ། མི་ཤེས་པ་ཀུན་ཤེས་པར་བྱེད་པའི་དབང་པོ།
ཀུན་ཤེས་པའི་དབང་པོ། ཀུན་ཤེས་ལྡན་པའི་དབང་པོ་རྣམས་སུ་ཡོད་པའི་ཕྱིར། མིག་
༡༽ སྤུར་རྙིང་ ༡༦ ༨/ན/༥ བདག་མེད་



ཕར་ཕྱིན་སྤྱི་དོན།
222
ནས་སྲོག་གི་བར་དགུ་ལ་དབང་པོ་ཞེས་བརྗོད་པའི་རྒྱུ་མཚན་ཡོད་དེ། རིམ་པ་ལྟར་
གཟུགས་སྒྲ་དྲི་རོ་རེག་བྱ་ཆོས། པོའི་ངོ་བོ་དང་། ཁྱད་པར། མོའི་ངོ་བོ་དང་ཁྱད་
པར། སྐྱེས་ནས་མ་ཤི་བའི་བར་དུ་ཕུང་པོའི་རིགས་མཐུན་གནས་པ་ལ་དབང་བྱེད་པའི་
རྒྱུ་མཚན་གྱིས་དེ་ལྟར་བརྗོད་པའི་ཕྱིར། ཀུན་ནས་ཉོན་མོངས་ཕྱོགས་ཀྱིས་བསྡུས་པའི་
ཚོར་བ་བདེ་བ། ཡིད་བདེ། སྡུག་བསྔལ། ཡིད་མི་བདེ། བཏང་སྙོམས་རྣམས་ལ་
དབང་པོ་ཞེས་བརྗོད་པའི་རྒྱུ་མཚན་ཡོད་དེ། ཀུན་ནས་ཉོན་མོངས་ལ་དབང་བྱེད་པའི་
རྒྱུ་མཚན་གྱིས་དེ་ལྟར་བརྗོད་པའི་ཕྱིར། འཇིག་རྟེན་པའི་དགེ་བའི་བསྡུས་པའི་དད་པ་
དང་བརྩོན་འགྲུས་དྲན་པ་ཏིང་ངེ་འཛིན་ཤེས་རབ་རྣམས་ལ་དབང་པོ་ཞེས་བརྗོད་པའི་
རྒྱུ་མཚན་ཡོད་དེ། འཇིག་རྟེན་པའི་རྣམ་བྱང་ལ་དབང་བྱེད་པའི་རྒྱུ་མཚན་གྱིས་དེ་ལྟར་
བརྗོད་པའི་ཕྱིར། མི་ཤེས་པ་ཀུན་ཤེས་པ་སོགས་གསུམ་ལ་དབང་པོ་ཞེས་བརྗོད་པའི་
རྒྱུ་མཚན་ཡོད་དེ། རིམ་པ་བཞིན་མཐོང་སྤངས་སྤོང་བ་དང་། སྒོམ་སྤངས་སྤོང་བ་
དང་། མཐོང་ཆོས་ལ་བདེར་གནས་ལ་དབང་བྱེད་པས་དེ་ལྟར་བརྗོད་པའི་ཕྱིར་ཏེ། མཛོད་
ལས། རང་གི་དོན་དང་ཐམས་ཅད་ལ། །དམིགས་པར་དབང་བྱེད་ཕྱིར་དབང་དྲུག།
མོ་ཉིད་ཕོ་ཉིད་ལ་དབང་ཕྱིར། །ལུས་ལས་མོ་དང་ཕོ་དབང་དག །རིགས་གནས་ཀུན་
ནས་ཉོན་མོངས་དང་། །རྣམ་པར་བྱང་ལ་དབང་བྱེད་ཕྱིར། །སྲོག་དང་ཚོར་བ་རྣམས་
དང་ནི། །དད་སོགས་དབང་པོ་ལྔར་འདོད་དོ། །མྱ་ངན་འདས་སོགས་གོང་ནས་གོང་།།
ཐོང་པ་ལ་ནི་དབང་བྱེད་ཕྱིར། །ཀུན་ཤེས་བྱེད་དང་ཀུན་ཤེས་དང་། །དེ་བཞིན་ཀུན་
ཤེས་ལྡན་དབང་པོ། །ཞེས་གསུངས། གཉིས་པ་ནི་དབང་པོ་ལ་ཉི་ཤུ་རྩ་གཉིས་སུ་གྲངས་
ངེས་ཏེ། འཁོར་བར་འཇུག་པའི་རྟེན་གྱི་དབང་དུ་བྱས་ནས་མིག་སོགས་དབང་པོ་དྲུག



223
སྐབས་གཞི་པ།
འཁོར་བར་གསར་དུ་སྐྱེ་བའི་དབང་དུ་བྱས་ནས་ཕོ་མོའི་དབང་པོ་གཉིས། འཁོར་བར་
གནས་པའི་དབང་དུ་བྱས་ནས་སྲོག་དབང་། བདེ་སྡུག་ལ་ལོངས་སྤྱོད་པའི་དབང་དུ་
བྱས་ནས་ཚོར་བའི་དབང་པོ་ལྔ་། རྣམ་བྱང་དུ་འཇུག་པའི་རྟེན་གྱི་དབང་དུ་བྱས་ནས་
དད་སོགས་ལྔ་། རྣམ་བྱང་དུ་གསར་དུ་སྐྱེ་བའི་དབང་དུ་བྱས་ནས་མི་ཤེས་པ་ཀུན་ཤེས་
པར་བྱེད་པའི་དབང་པོ། རྣམ་བྱང་དུ་གནས་པའི་དབང་དུ་བྱས་ནས་ཀུན་ཤེས་པའི་
དབང་པོ། རྣམ་བྱང་དུ་ལོངས་སྤྱོད་པའི་དབང་དུ་བྱས་ནས་ཀུན་ཤེས་ལྡན་པའི་དབང་
པོ་བཞག་པའི་ཕྱིར་ཏེ། མཛོད་ལས། ཡང་ན་འཇུག་པའི་རྟེན་དང་ནི། །སྐྱེ་དང་གནས་
དང་ཉེར་སྤྱོད་ལས། །བཅུ་བཞི་དེ་བཞིན་ལྡོག་པ་ལ། དབང་པོ་རྣམས་ནི་གཞན་ཡིན་
ནོ༑ ༑ཞེས་གསུངས། དབང་པོ་དེ་རྣམས་ཀྱི་དབང་རྟེན་དང་། །དབང་ཡུལ་དང་།
གང་དུ་ཞེན་པ་སོགས་ཀྱང་ཡོད་དེ། འབྱུང་བ་དང་འབྱུང་འགྱུར་གྱི་གཟུགས་སོགས་
དབང་པོ་དང་ཐ་མི་དད་དུ་འཇུག་པ་རྣམས་དབང་རྟེན་དང་། གཟུགས་སྒྲ་དྲི་རོ་རེག་
བྱ་ཆོས་ཀྱི་སྐྱེ་མཆེད་རྣམས་དབང་ཡུལ་དང་། གང་ཟག་གི་བདག་འཛིན་དང་བདག་
གི་བར་འཛིན་པ་གཉིས་ལས་ཡུལ་དུ་ཞེན་པ་སྐྱེད་པའི་ཕྱིར། གསུམ་པ་ཐ་མ་གསུམ་
གྱི་ས་མཚམས་ལ་བཞི་སྟེ། མཛོད་ལས་བཤད་ཚུལ། ཀུན་བཏུས་ལས་བཤད་ཚུལ།
ཉི་སྣང་ལས་བཤད་ཚུལ། བསྡུ་བ་ལས་བཤད་ཚུལ་ལོ། །དང་པོ་ནི། མཐོང་ལམ་དུ་
གྱུར་པའི་དད་སོགས་ལྔ་། ཡིད་། ཚོར་བ་བདེ་བ། ཡིད་བདེ། བཏང་སྙོམས་དེ་དགུ་
ལ་མི་ཤེས་པ་ཀུན་ཤེས་པར་བྱེད་པའི་དབང་པོ་དང་། འཇིག་རྟེན་ལས་འདས་པའི་སྒོམ་
ལམ་དུ་གྱུར་པའི་དད་སོགས་དགུ་ལ་ཀུན་ཤེས་པའི་དབང་པོ་དང༌། མི་སློབ་ལམ་དུ་
གྱུར་པའི་དད་སོགས་དགུ་ལ་ཀུན་ཤེས་ལྡན་པའི་དབང་པོར་འཇོག་པ་ཡིན་ཏེ། མཛོད་



224
ཕར་ཕྱིན་སྤྱི་དོན།
ལས། མཐོང་སྒོམ་མི་སློབ་ལམ་ལ་དགུ། །གསུམ་ཡིན་གསུམ་ནི་དྲི་མ་མེད། །ཞེས་
གསུངས། གཉིས་པ་ནི། སྦྱོར་ལམ་དང་མཐོང་ལམ་དང་པོ་བཅོ་ལྔས་བསྡུས་པའི་དད་
སོགས་དགུ་མི་ཤེས་པ་ཀུན་ཤེས་པར་བྱེད་པའི་དབང་པོ་དང་། མཐོང་ལམ་རྗེས་ཤེས་
དང་སྒོམ་ལམ་གྱིས་བསྡུས་པའི་དད་སོགས་དགུ་ཀུན་ཤེས་པའི་དབང་པོ་དང་། མི་སློབ་
ལམ་དུ་གྱུར་པའི་དད་སོགས་དགུ་ཀུན་ཤེས་ལྡན་པའི་དབང་པོ་ཡིན་ཏེ། ཀུན་བཏུས་
ལས། མི་ཤེས་པ་ཀུན་ཤེས་པར་བྱེད་པའི་དབང་པོ་གང་ཞེ་ན། སྦྱོར་བའི་ལམ་དང་
མཐོང་བའི་ལམ་གྱིས་སེམས་ཀྱི་སྐད་ཅིག་བཅོ་ལྔ་ལ་གང་དབང་བྱེད་པའོ། །ཀུན་ཤེས་
པའི་དབང་པོ་གང་ཞེ་ན། མཐོང་བའི་ལམ་གྱིས་སེམས་ཀྱི་སྐད་ཅིག་མ་བཅུ་དྲུག་པ་
ལ་བརྟེན་ནས་སློབ་པའི་ལམ་ཐམས་ཅད་ལ་གང་དབང་བྱེད་པའོ། །ཀུན་ཤེས་དང་ལྡན་
པའི་དབང་པོ་གང་ཞེ་ན། མི་སློབ་པའི་ལམ་ལ་གང་དབང་བྱེད་པའོ། །ཞེས་གསུངས།
གསུམ་པ་ནི། རྒྱུན་ཞུགས་ཞུགས་པ་དང༌། བྱང་སེམས་མོས་སྤྱོད་པའི་རྒྱུད་ཀྱི་དད་
སོགས་དབང་པོ་ལྔ་ལ་མི་ཤེས་པ་ཀུན་ཤེས་པར་བྱེད་པའི་དབང་པོ་དང༌། རྒྱུན་ཞུགས་
ཕྱིར་འོང་ཕྱིར་མི་འོང་གསུམ་དང་ས་དང་པོ་ནས་དགུ་པའི་བར་ལ་གནས་པའི་བྱང་སེམས་
ཀྱི་རྒྱུད་ཀྱི་དད་སོགས་དབང་པོ་ལྔ་ཀུན་ཤེས་པའི་དབང་པོ་དང་། ཉན་རང་དགྲ་བཅོམ་
དང་ས་བཅུ་པ་ལ་གནས་པའི་བྱང་སེམས་དང་། དེ་བཞིན་གཤེགས་པའི་ཐུགས་རྒྱུད་
ཀྱི་དད་སོགས་ལྔ་ཀུན་ཤེས་ལྡན་པའི་དབང་པོ་ཡིན་ཏེ། ཉི་སྣང་ལས། དེ་ལ་མི་ཤེས་
པ་ཀུན་ཤེས་པའི་དབང་པོ་གང་ཞེ་ན། སློབ་པའི་གང་ཟག་མངོན་པར་རྟོགས་པར་མ་
གྱུར་པ་རྣམས་ཀྱི་དད་པའི་དབང་པོ་སྣང་བ་མེད་ཅིང་འདུལ་བར་བྱེད་པ་གང་ཡིན་པ་
སྟེ༑ ཞེས་དང་། དེ་ལ་ཀུན་ཤེས་པའི་དབང་པོ་གང་ཞེ་ན། སློབ་པའི་གང་ཟག་ཀུན་



225
སྐབས་གཞི་པ།
ཤེས་པ་དང་ལྡན་པ་རྣམས་ཀྱི་དད་པའི་དབང་པོ་ནས་ཤེས་རབ་ཀྱི་དབང་པོའི་བར་ཏེ།
ཞེས་དང་། དེ་ལ་ཀུན་ཤེས་པ་ལྡན་པའི་དབང་པོ་གང་ཞེ་ན། མི་སློབ་པའི་གང་ཟག་
དགྲ་བཅོམ་པ་དང་རང་སངས་རྒྱས་དང་བྱང་ཆུབ་སེམས་དཔའ་དང་། དེ་བཞིན་
གཤེགས་པ་རྣམས་ཀྱི་དད་པའི་དབང་པོ་ནས་ཤེས་རབ་ཀྱི་དབང་པོ་སྟེ། ཞེས་གསུངས།
བཞི་པ་ལ་གཉིས། ཐེག་དམན་གྱི་དབང་དུ་བྱས་པ་དང་། ཐེག་ཆེན་གྱི་དབང་དུ་བྱས་
པའོ། །དང་པོ་ནི། སྦྱོར་ལམ་དུ་གྱུར་པའི་དད་སོགས་ལྔ་མི་ཤེས་པ་ཀུན་ཤེས་པར་
བྱེད་པའི་དབང་པོ་དང་། རྒྱུན་ཞུགས་ཀྱི་འབྲས་བུ་ནས་རྡོ་རྗེ་ལྟ་བུའི་ཏིང་ངེ་འཛིན་གྱི་
བར་གྱིས་བསྡུས་པའི་དད་སོགས་ལྔ་ཀུན་ཤེས་པའི་དབང་པོ་དང་། མི་སློབ་ལམ་དུ་གྱུར་
པའི་དད་སོགས་ལྔ་ཀུན་ཤེས་ལྡན་པའི་དབང་པོ་ཡིན་ཏེ། བསྡུ་བ་ལས། མི་ཤེས་པ་
ཀུན་ཤེས་པར་བྱེད་པའི་དབང་པོའི་དོན་གང་ཞེ་ན། སྨྲས་པ། བདེན་པ་མངོན་པར་
རྟོགས་པ་ལ་བརྩོན་པ་དགེ་བའི་ཆོས་ལ་འདུན་པ་ནས་བཟུང་སྟེ། སྦྱོར་བའི་ལམ་ཐམས་
ཅད་ལ་དབང་པོ་ལྔའི་དོན་གང་ཡིན་པ་དེ་ཉིད་འདིའི་དོན་ཡིན་པར་བལྟ་བར་བྱའོ། །ཀུན་
ཤེས་པའི་དབང་པོའི་དོན་གང་ཞེ་ན། སྨྲས་པ། རྒྱུན་དུ་ཞུགས་པའི་འབྲས་བུ་ནས་བཟུང་
སྟེ༑ རྡོ་རྗེ་ལྟ་བུའི་ཏིང་ངེ་འཛིན་གྱི་བར་དུ་དབང་པོ་ལྔའི་དོན་གང་ཡིན་པ་དེ་ཉིད་འདིའི་
དོན་ཡིན་པར་བལྟ་བར་བྱའོ། །ཀུན་ཤེས་པ་དང་ལྡན་པའི་དབང་པོའི་དོན་གང་ཞེ་ན།
སྨྲས་པ། མི་སློབ་པའི་ལམ་ནས་བཟུང་སྟེ། ཕུང་པོ་ལྷག་མ་མེད་པའི་མྱ་ངན་ལས་འདས་
པའི་དབྱིངས་ཀྱི་བར་དུ་དབང་པོ་ལྔའི་དོན་གང་ཡིན་པ་དེ་ཉིད་འདིའི་དོན་ཡིན་པར་བལྟ་
བར་བྱའོ། །ཞེས་གསུངས། གཉིས་པ་ནི། བྱང་སེམས་མོས་སྤྱོད་པའི་རྒྱུད་ཀྱི་དད་
སོགས་དབང་པོ་ལྔ་མི་ཤེས་པ་ཀུན་ཤེས་པར་བྱེད་པའི་དབང་པོ་དང་། ས་དང་པོ་ནས་



226
ཕར་ཕྱིན་སྤྱི་དོན།
དགུ་པའི་བར་ལ་གནས་པའི་བྱང་སེམས་ཀྱི་རྒྱུད་ཀྱི་དད་སོགས་ལྔ་ཀུན་ཤེས་པའི་དབང་
པོ་དང་། ས་བཅུ་པ་ལ་གནས་པའི་བྱང་སེམས་དང་། དེ་བཞིན་གཤེགས་པའི་ཐུགས་
རྒྱུད་ཀྱི་དད་སོགས་དབང་པོ་ལྔ་ཀུན་ཤེས་ལྡན་པའི་དབང་པོ་ཡིན་ཏེ། དེ་ཉིད་ལས། བྱང་
ཆུབ་སེམས་དཔའ་རྣམས་ཀྱི་མི་ཤེས་པ་ཀུན་ཤེས་པར་བྱེད་པའི་དབང་པོ་ལ་སོགས་པ་
གསུམ་ཇི་ལྟར་རྣམ་པར་བཞག་ཅེ་ན། སྨྲས་པ། མོས་པས་སྤྱོད་པའི་ས་ལ་ནི་དང་པོ་
རྣམ་པར་བཞག་གོ །དེ་ལས་གཞན་པ་ལྷག་པའི་བསམ་པ་རྣམ་པར་དག་པ་ལ་སོགས་
པའི་ས་དག་ནི་གཉིས་པའོ། །དེ་བཞིན་གཤེགས་པའི་ས་ལ་ནི་དབང་པོ་གསུམ་པ་རྣམ་
པར་བཞག་པར་བལྟ་བར་བྱའོ། །ཞེས་གསུངས། གཉིས་པ་ཁམས་གང་དུ་ཡོད་ཚུལ་
ནི༑ འདོད་ཁམས་ན་ཀུན་ནས་ཉོན་མོངས་ཕྱོགས་ཀྱི་དབང་པོ་བཅུ་བཞི་ཡོད་ལ། གཟུགས་
ཁམས་ན་ཕོ་མོའི་དབང་པོ་དང་སྡུག་བསྔལ་དང་ཡིད་མི་བདེའི་དབང་པོ་མ་གཏོགས་ཀུན་
ནས་ཉོན་མོངས་ཕྱོགས་ཀྱི་དབང་པོ་བཅུ་དང་། གཟུགས་མེད་ཁམས་ན་གཟུགས་ཅན་
གྱི་དབང་པོ་དང་། བདེ་བ་དང་ཡིད་བདེའི་དབང་པོ་མ་གཏོགས་སྲོག་ཡིད་བཏང་སྙོམས་
ཀྱི་དབང་པོ་གསུམ་ཡོད་དེ། མཛོད་ལས། དྲི་མེད་མ་གཏོགས་འདོད་པར་གཏོགས།།
ཕོ་མོའི་དབང་དང་སྡུག་བསྔལ་དག །མ་གཏོགས་གཟུགས་གཏོགས་གཟུགས་ཅན་དང་།།
བདེ་བའང་མ་གཏོགས་གཟུགས་མེད་གཏོགས། །ཞེས་གསུངས
དེ་ལྟར་མ་དག་ས་བདུན་ཡན་ཆད་(མན་ཆད་）དུ་རྣམ་རྫོགས་སྦྱོར་བ་སྒོམ་པའི་
ནུས་མཐུ་བསྟན་ནས། དེའི་རྗེས་སུ་དག་སའི་སྐབས་སུ་རྣམ་རྫོགས་སྦྱོར་བ་སྒོམ་པའི་མངོན་
པར་རྟོགས་པའི་ནུས་མཐུ་ཁྱད་པར་ཅན་ཆོས་སྐུའི་རྒྱུ་སྲིད་ཞི་མཉམ་ཉིད་ཀྱི་སྦྱོར་བ་དང་།
༡༽ སྤུར་རྙིང་ ༡༧༠/ན/༦ བསྟན་པས།



227
སྐབས་གཞི་པ།
ལོངས་སྐུའི་རྒྱུ་ཞིང་དག་སྦྱོར་བ་དང་། སྤྲུལ་སྐུའི་རྒྱུ་ཐབས་མཁས་སྦྱོར་བ་རྣམས་སྟོན་
པ་ཡིན་ཏེ། ཉི་སྣང་ལས། མཐོང་བ་དང་སྒོམ་པའི་ལམ་དག་ལ་གནས་པའི་བྱང་ཆུབ་
སེམས་དཔའ་སློབ་པ་ཕྱིར་མི་ལྡོག་པའི་དགེ་འདུན་བཤད་ཟིན་ཏོ། །
ད་ནི་མི་སློབ་པའི་དགེ་འདུན་གྱི་མཚན་ཉིད་བསྟན་པར་བྱ་སྟེ། ཞེས་གསུངས་
ཤིང་། འདི་དང་མཐུན་པར་འགྲེལ་པ་གཉིས་ལས་ཀྱང་འབྱུང་བའི་ཕྱིར། དེའི་དང་
པོ་སྲིད་ཞི་མཉམ་ཉིད་ཀྱི་སྦྱོར་བ་འཆད་པ་ལ། མདོའི་དབང་དུ་བྱས་ན། ཟབ་མོ་བརྒྱད་
པར་རྣམ་ཐར་སྒོ་གསུམ་ལ་གནས་ནས་སེམས་ཅན་སྨིན་པར་བྱེད་པར་གསུངས་པ་ལ།
དེ་ནས་ཡང་ཚེ་དང་ལྡན་པ་ཤཱ་རིའི་བུས་ཚེ་དང་ལྡན་པ་རབ་འབྱོར་ལ་འདི་སྐད་ཅེས་
སྨྲས་སོ། །ཚེ་དང་ལྡན་པ་རབ་འབྱོར་བྱང་ཆུབ་སེམས་དཔའ་སེམས་དཔའ་ཆེན་པོ་གང་
ལ་ལ་རྨི་ལམ་དུ་སྟོང་པ་ཉིད་དང་མཚན་མ་མེད་པ་དང་། སྨོན་པ་མེད་པའི་རང་བཞིན་
གསུམ་ལ་སྙོམས་པར་འཇུག་ཅིང་ཤེས་རབ་ཀྱི་ཕ་རོལ་ཏུ་ཕྱིན་པས་རྣམ་པར་འཕེལ་ལམ་
ཞེས་དྲིས་པའི་ལན་དུ། རབ་འབྱོར་གྱིས་སྨྲས་པ། ཚེ་དང་ལྡན་པ་ཤཱ་རིའི་བུ་གལ་ཏེ་
ཉིན་པར་བསྒོམས་པས་རྣམ་པར་འཕེལ་ན་རྨི་ལམ་ན་བསྒོམས་པས་ཀྱང་རྣམ་པར་འཕེལ་
ལོ༑ ༑དེ་ཅིའི་ཕྱིར་ཞེ་ན། ཚེ་དང་ལྡན་པ་ཤཱ་རིའི་བུ་རྨི་ལམ་དང་ཉིན་པར་གྱི་རྣམ་
པར་རྟོག་པ་མེད་དེ། ཞེས་གསུངས་སོ། །དེའི་དགོངས་པ་འགྲེལ་བ་ལ་བསྟན་བཅོས་
སུ༑ ཆོས་རྣམས་རྨི་ལམ་འདྲ་བའི་ཕྱིར། ཞེས་པའི་ཚིག་རྐང་གཉིས་གསུངས། མདོ་
བསྟན་བཅོས་དེ་གཉིས་ཀྱིས་སྲིད་ཞི་མཉམ་ཉིད་ཀྱི་སྦྱོར་བ་བསྟན་པ་ཡིན་ཏེ། གཉིད་
ཀྱིས་རློམས་པ་ལྟ་བུའི་འཁོར་བ་དང་། གཉིད་ལེགས་པར་སད་པ་ལྟ་བུའི་མྱང་འདས་
གཉིས་བདེན་སྟོང་མཉམ་པ་ཉིད་དུ་རྟོགས་པའི་ཡེ་ཤེས་དེ་ཉིད་བསྟན་པའི་ཕྱིར། སྲིད་



228
ཕར་ཕྱིན་སྤྱི་དོན། །
ཞི་མཉམ་ཉིད་ཀྱི་སྦྱོར་བའི་ངོ་བོ་ཡང་ཡོད་དེ། སྲིད་ཞི་བདེན་སྟོང་མཉམ་པ་ཉིད་དུ་
མངོན་སུམ་དུ་རྟོགས་པའི་སྟོབས་ཀྱིས་རྗེས་ཐོབ་ཀྱི་གནས་སྐབས་སུ་ཡང་བདེན་འཛིན་
མངོན་གྱུར་བ་སྐྱེ་བའི་གོ་སྐབས་ཟད་པར་བཅོམ་པའི་ཡེ་ཤེས་ཀྱི་ཚོགས་ཀྱི་ཆར་གྱུར་
པའི་དག་སའི་ཡེ་ཤེས་ཅིག་ལ་འཇོག་པའི་ཕྱིར། དེ་ལྟར་གནས་བརྟན་རབ་འབྱོར་གྱིས་
སྲིད་ཞི་མཉམ་ཉིད་ཀྱི་དོན་གཏན་ལ་ཕབ་པ་ན། ཤཱ་རིའི་བུས་རྩོད་པར་མཛད་པ་ཡིན་
ལ༑ དེ་ཡང་ཤཱ་རིའི་བུས་དངོས་སྨྲ་བ་དང་། རབ་འབྱོར་གྱིས་དབུ་མ་པའི་ཕྱོགས་
བཟུང་ནས་རྩོད་པར་མཛད། དེ་ལྟར་མཛད་པ་ལ་དགོས་པ་ཡོད་དེ། བདེན་གཉིས་
གཞི་གཅིག་གི་སྟེང་དུ་འདུར་མི་རུང་བར་འགལ་བར་འཛིན་པའི་མ་འོངས་པའི་གདུལ་
བྱ་རྣམས་ཀྱི་ལོག་རྟོག་དགག་པའི་ཆེད་དུ་ཡིན་པའི་ཕྱིར། རྩོད་ལན་གཉིས་པ་ནི་མདོ་
ལས་གསུངས་པ་ལྟར་བསྟན་བཅོས་སུ་ཡང་། ལས་མེད་ལ་སོགས་ཀླན་ཀ་ཡི། །ལན་
ནི་ཇི་སྐད་བཤད་པར་ཟད། །ཞེས་འབྱུང་། རྩོད་ལན་གྱི་མཐའ་དཔྱད་པ་ལ་བཞི། ཉིན་
པར་ཡང་དགེ་མི་དགེའི་ལས་ལམ་རྫོགས་པ་མེད་པར་ཐལ་བ་སྤང་། རྨི་ལམ་ན་དགེ་
མི་དགེའི་ལས་ལམ་རྫོགས་པ་ཡོད་པར་ཐལ་བ་སྤང་། ལུང་དང་འགལ་བ་སྤང་། ཧ་
ཅང་ཐལ་བ་སྤང་བའོ། །དང་པོ་ལ་གཉིས། ཀླན་ཀ་དང་། ལན་ནོ། །དང་པོ་ནི། ཤཱ་
རིའི་བུས་སྨྲས་པ། ཉིན་པར་ཡང་དགེ་མི་དགེའི་ལས་ལམ་རྫོགས་པ་མི་འཐད་པར་ཐལ།
ལས་འབྲས་དོན་དམ་པར་མ་གྲུབ་པའི་ཕྱིར། དཔེར་ན་རྨི་ལམ་བཞིན་ཞེས་ཟེར། གཉིས་
པ་ནི། རབ་འབྱོར་གྱིས་སྨྲས་པ། ཤཱ་རིའི་བུས་བཀོད་པའི་སུན་འབྱིན་དེ། སུན་འབྱིན་
ཡང་དག་མ་ཡིན་པར་ཐལ། དེ་ལ་དོན་དམ་ལ་ལྟོས་ནས་འདོད་ལན་དང་། ཀུན་རྫོབ་
ལ་ལྟོས་ནས་ཁྱབ་མེད་ཀྱི་ལན་ཐེབས་པའི་ཕྱིར། གཉིས་པ་ལ་གཉིས། རྩོད་པ་དང་།



229
སྐབས་གཞི་པ།
ལན་ནོ། །དང་པོ་ལ་གཉིས། རབ་འབྱོར་གྱིས་རྩོད་པའི་སྐབས་དབྱེ་བ་དང་། ཤཱ་
རིའི་བུས་རྩོད་པ་དངོས་སོ། །དང་པོ་ནི། རབ་འབྱོར་གྱིས་སྨྲས་པ། ཉིན་པར་སྲོག་
གཅོད་པ་དང་། རྨི་ལམ་ན་སྲོག་གཅོད་པ་ལ་རྗེས་ཀྱི་སྐབས་སུ་བདག་གིས་བསད་དོ།།
བསད་པ་ལེགས་སོ་སྙམ་དུ་མངོན་ཞེན་དྲག་པོས་གསོས་བཏབ་ན། ལས་ལམ་རྫོགས་
པ་མཚུངས་པར་འདོད་ལ།ཤཱ་རིའི་བུ་ལས་དེ་ཇི་སྐད་ཟེར་ཞེས་རྩོད་པའི་སྐབས་དབྱེའོ།།
གཉིས་པ་ནི། ཤཱ་རིའི་བུས་སྨྲས་པ། འོ་ན་རྨི་ལམ་ན་བསད་བྱ་གསོད་བྱེད་སྦྱིན་བྱ་སྦྱིན་
བྱེད་སོགས་ལས་ལམ་ཡོངས་སུ་རྫོགས་པར་ཡོད་པར་ཐལ།སད་པ་དང་རྨི་ལམ་གཉིས་
མཚུངས་པའི་ཕྱིར། འདོད་ན། རྨི་ལམ་ན་དགེ་སློང་གིས་མི་བསད་པ་རྨིས་ན་སྡོམ་
པ་གཏོང་བར་ཐལ། འདོད་པའི་ཕྱིར་ཞེ་ན། གཉིས་པ་ལན་ནི། རབ་འབྱོར་གྱིས་
སྨྲས་པ། ཤཱ་རིའི་བུས་བཀོད་པའི་སུན་འབྱིན་དེ་སུན་འབྱིན་ཡང་དག་མ་ཡིན་པར་ཐལ།
དེ་ལ་འདོད་ལན་ཐེབས་པའི་ཕྱིར་ཏེ། སད་རྨིས་གཉིས་ལ་སྟོབས་ཆེ་ཆུང་གི་ཁྱད་པར་
ཡོད་ཀྱི་མངོན་ཞེན་དྲག་པོས་གསོས་བཏབ་ན་རྨི་ལམ་གྱི་ལས་ཀྱང་དགེ་མི་དགེའི་ལས་
ལམ་དུ་འགྱུར་བ་ཡོད་པའི་ཕྱིར། འོན་ཀྱང་རྨི་ལམ་དུ་དགེ་སློང་གིས་མི་བསད་པ་རྨིས་
པས་སྡོམ་པ་གཏོང་བར་མི་འགྱུར་ཏེ། དགེ་སློང་གི་མི་བསད་པས་སྡོམ་པ་གཏོང་བ་
ནི༑ བཅོམ་ལྡན་འདས་ཀྱིས་བསླབ་པ་བཅས་པའི་དབང་ལས་རྣམ་པར་བཞག་ལ། བཅོམ་
ལྡན་འདས་ཀྱིས་རྨི་ལམ་དུ་བསླབ་པ་མ་བཅས་པའི་ཕྱིར། དཔེར་ན་མི་ཚངས་སྤྱོད་ཀྱི་
ལྟུང་པ་འབྱུང་བར་འདྲ་བ་ལ་འཆབ་སེམས་བསྐྱེད་པ་དགེ་སློང་མ་ཡིན་པར་འཇོག་ཅིང་།
མ་སྐྱེས་པ་ཆད་ལས་ཀྱི་བསླབ་པ་བྱིན་པའི་དགེ་སློང་དུ་འཇོག་པ་བཞིན་ནོ། །གསུམ་
པ་ལུང་དང་འགལ་བ་སྤང་བ་ལ་གཉིས། ཀླན་ཀ་དང་། ལན་ནོ། །དང་པོ་ནི། ཤཱ་



230
ཕར་ཕྱིན་སྤྱི་དོན། །
རིའི་བུས་སྨྲས་པ། མདོ་ལས། ལས་དང་སེམས་པ་ཐམས་ཅད་དབེན་པར་གསུངས་
པ་མི་འཐད་པར་ཐལ། སད་རྨིས་གཉིས་ཀར་ལས་ལམ་རྫོགས་པ་ཡོད་པའི་ཕྱིར་ཞེ་ན།
གཉིས་པ་ནི། རབ་འབྱོར་གྱིས་སྨྲས་པ། བཅོམ་ལྡན་འདས་ཀྱིས་མདོ་དང་འགལ་བ་
དེ་ལྟར་མ་ཡིན་པར་ཐལ། མདོ་ལས་དེ་ལྟར་གསུངས་པ་དེ་ནི་ལས་དང་སེམས་པ་དོན་
དམ་པར་མེད་པ་ལ་དགོངས་པ་ཡིན་ལ། ལས་འབྲས་ཀུན་རྫོབ་ཏུ་ཡོད་པའི་ཕྱིར། བཞི་
པ་ཧ་ཅང་ཐལ་བ་སྤང་བ་ལ་གཉིས། ཀླན་ཀ་དང་། ལན་ནོ། །དང་པོ་ནི། ཤཱ་རིའི་
བུས་སྨྲས་པ། རྨི་ལམ་དུ་བྱང་ཆུབ་སེམས་དཔས་སྦྱིན་པ་བྱིན་པ་ནས་ཤེས་རབ་ཀྱི་བར་
བསྒོམས་ཏེ། དགེ་བའི་རྩ་བ་དེ་ཡང་རྫོགས་པའི་བྱང་ཆུབ་ཏུ་བསྔོས་ན་ཚོགས་གཉིས་
ཡོངས་སུ་རྫོགས་པ་ཡོད་པར་ཐལ། རྨི་ལམ་ན་ལས་ལམ་ཡོངས་སུ་རྫོགས་པ་ཡོད་པའི་
ཕྱིར། འདོད་ན། ཧ་ཅང་ཐལ་ཏེ། རྨི་ལམ་གྱི་ལས་ལམ་ཡང་དག་ཀུན་རྫོབ་ཙམ་དུ་
ཡང་མ་གྲུབ་པའི་ཕྱིར་ཞེ་ན། གཉིས་པ་ལ་གཉིས། རབ་འབྱོར་རང་ཉིད་ཀྱིས་ལན་
དོན་གྱིས་བཏབ་ཟིན་པར་བསྟན་པ་དང་། བྱམས་པ་ལ་ཁ་འཕངས་པའི་ཚུལ་གཉིས།
དང་པོ་ནི། རབ་འབྱོར་གྱིས་ལན་དངོས་སུ་མི་བཏབ་པའི་རྒྱུ་མཚན་ཡོད་དེ། སྲིད་ཞི་
ནི་ཉམ་ཉིད་ཀྱི་སྐབས་སུ་ལན་བཏབ་ཟིན་པའི་ཕྱིར་ཏེ། དེའི་སྐབས་སུ་ལས་ལམ་དོན་
དམ་པར་མེད་ཅིང་སྤྱིར་ཡོད་པར་བསྟན་ཟིན་པའི་ཕྱིར། གཉིས་པ་ནི། མདོ་ལས།
ཚེ་དང་ལྡན་པ་ཤཱ་རིའི་བུ་བྱང་ཆུབ་སེམས་དཔའ་སེམས་དཔའ་ཆེན་པོ་བྱམས་པ་འདི་
ནི་སྐྱེ་བ་གཅིག་གིས་ཐོགས་པ་ཡིན་པས་འདི་ཉིད་ཀྱིས་དྲི་བ་འདིའི་ལན་ལྡོན་ནུས་པར་
འགྱུར་རོ། །ཞེས་སོགས་ཀྱིས་བསྟན་ལ། དེ་ཡང་བྱམས་པ་ལ་ཁ་འཕངས་འཛད་པའི་
རྒྱུ་མཚན་ཡོད་དེ། བྱམས་པ་དེ་སྟོན་པའི་རྒྱལ་ཚབ་དུ་བྱོན་ནས་གདུལ་བྱ་རྣམས་ཀྱི་



231
སྐབས་གཞི་པ།
ལོག་རྟོག་སེལ་བར་འགྱུར་རོ། །ཞེས་གོ་བའི་ཆེད་ཡིན་པའི་ཕྱིར། དེའི་རྗེས་སུ་མདོ་
ལས། བྱམས་པས་ཤཱ་རིའི་བུ་ལ་བྱམས་པའི་མིང་གིས་ལན་ལྡོན་ནམ། ཞེས་པ་ནས།
ཆོས་ཐམས་ཅད་ལན་ལྡོན་པ་མེད་པའི་ཕྱིར། ངོ་བོ་ཉིད་དམིགས་སུ་མེད་པའོ། །ཞེས་
པའི་བར་གསུངས་ལ། བྱམས་པས་ཀྱང་ལན་དངོས་སུ་མི་གདབ་པའི་རྒྱུ་མཚན་ཡོད་
དེ༑ བསྟན་པ་འདིའི་དབང་དུ་བྱས་ན་རབ་འབྱོར་གྱིས་ལན་བཏབ་པས་ལོག་རྟོག་སེལ་
ནུས་ལ། བསྟན་པ་གཞན་གྱི་དབང་དུ་བྱས་ནས་མ་འོངས་པའི་སངས་རྒྱས་རྒྱུད་མར་
འབྱུང་བ་དོན་ཡོད་པར་གོ་བའི་ཆེད་ཡིན་པའི་ཕྱིར། བྱམས་པས་ལན་མ་བཏབ་པར་
འདོད་མི་རིགས་ཏེ། རབ་འབྱོར་གྱིས་ལན་བཏབ་པ་ལྟར་ཆོས་ཐམས་ཅད་བདེན་མེད་
དུ་བསྟན་པའི་ཕྱིར། དེ་ལྟར་རྨི་ལམ་དུ་མངོན་ཞེན་དྲག་པོས་གསོས་བཏབ་ན་དགེ་མི་
དགེའི་ལས་ལམ་རྫོགས་པར་གསུངས་པ་ནི། བརྣབ་སེམས་གནོད་སེམས་སོགས་ཡིད་
ཀྱི་ལས་ལམ་རྫོགས་པ་ལ་དགོངས་པ་ཡིན་གྱི། ལུས་ངག་གི་ལས་ལམ་རྫོགས་པ་ནི་
མ་ཡིན་ཏེ། རྨི་ལམ་ན་དབང་ཤེས་མེད་པའི་ཕྱིར་རོ། །
གཉིས་པ་ལོངས་སྐུའི་རྒྱུ་ཞིང་དག་སྦྱོར་བ་འཆད་པ་ལ། མདོའི་དབང་དུ་བྱས་
ན༑ སྲིད་ཞི་མཉམ་ཉིད་ཀྱི་སྦྱོར་བ་ལ་གནས་པའི་སེམས་དཔས་ཇི་ལྟར་ན་ཕ་རོལ་ཏུ་
ཕྱིན་པ་དྲུག་ཡོངས་སུ་རྫོགས་པར་བསྐྱེད་ཅིང་རྣམ་པ་ཐམས་ཅད་མཁྱེན་པ་ཉིད་དང་
ཡང་ཉེ་བར་འགྱུར་བ་ལགས། ཞེས་དྲིས་པའི་ལན་དུ། རབ་འབྱོར་འདི་ལ་བྱང་ཆུབ་
སེམས་དཔའ་སེམས་དཔའ་ཆེན་པོ་སྦྱིན་པའི་ཕ་རོལ་ཏུ་ཕྱིན་པ་ལ་སྤྱོད་པའི་ཚེ། སེམས་
ཅན་བཀྲེས་པ་མཐོང་ཞིང་སེམས་ཅན་སྐོམ་པ་དང་ཟས་དང་གོས་དང་མལ་ཆ་ལ་སོགས་
པ་ངན་ང་དག་མཐོང་ན་འདི་ལྟར་ཡོངས་སུ་བརྟག་པར་བྱ་སྟེ། ཅི་ནས་ཀྱང་བདག་བླ་



ཕར་ཕྱིན་སྤྱི་དོན།
_232
ན་མེད་པ་ཡང་དག་པར་རྫོགས་པའི་བྱང་ཆུབ་ཏུ་མངོན་པར་རྫོགས་པར་སངས་རྒྱས་
པའི་སངས་རྒྱས་ཀྱི་ཞིང་དེ་ན་སེམས་ཅན་རྣམས་ཀྱི་ཉེས་པ་འདི་དག་ཐམས་ཅད་དུ་ཐམས་
ཅད་མི་འབྱུང་ཞིང་མི་སྲིད་པ་དང་། ཞེས་སོགས་གསུངས། དེའི་དགོངས་པ་འགྲེལ་
བ་ལ་བསྟན་བཅོས་སུ། སེམས་ཅན་འཇིག་རྟེན་དེ་བཞིན་དུ། །ཞེས་སོགས་བློཀ་གཅིག་
གསུངས། ཞིང་དག་པའི་སྦྱོར་བའི་ངོ་བོ་ཡོད་དེ། རང་རྒྱུད་ལྡན་གྱི་གང་ཟག་གང་དུ་
འཚང་རྒྱ་འགྱུར་གྱི་སྣོད་བཅུད་ཀྱི་ཞིང་ཁྱད་པར་ཅན་འགྲུབ་པའི་རྒྱུའི་དགེ་རྩ་ནུས་པ་
མཐུ་ཅན་དུ་གྱུར་ཅིང་། གཙོ་བོར་ལོངས་སྐུའི་ལག་རྗེས་འཇོག་པའི་རིགས་སུ་གནས་
པའི་དག་སའི་ཡེ་ཤེས་ཅིག་ལ་འཇོག་པའི་ཕྱིར། དེ་ལ་དབྱེ་ན་གཉིས་ཏེ། སྣོད་ཀྱི་ཞིང་
དག་པའི་སྦྱོར་བ་དང་། བཅུད་ཀྱི་ཞིང་དག་པའི་སྦྱོར་བ་གཉིས་སུ་ཡོད་པའི་ཕྱིར། མཁས་
པ་ཁ་ཅིག དག་སའི་ཡེ་ཤེས་ཡིན་ན་སྲིད་ཞི་མཉམ་ཉིད་སོགས་སྦྱོར་བ་གསུམ་ཀ་ཡིན་
དགོས་པར་བཞེད་པ་ནི་མི་འཐད་པར་གོང་དུ་བཤད་པས་ཤེས་ནུས་སོ། །
གསུམ་པ་སྤྲུལ་སྐུའི་རྒྱུ་ཐབས་མཁས་སྦྱོར་བ་འཆད་པ་ལ། མདོའི་དབང་དུ་
བྱས་ན་སྲིད་ཞི་མཉམ་ཉིད་ཀྱི་དོན་རྟོགས་ཤིང་ཞིང་དག་སྦྱོར་བ་ལ་གནས་པའི་སེམས་
དཔའ་དེས་ཇི་ལྟར་སྟོང་ཉིད་ལ་ཡོངས་སུ་འདྲིས་པ་དང་། སྟོང་པ་ཉིད་ཀྱི་ཏིང་ངེ་འཛིན་
ལ་སྙོམས་པར་འཇུག་པར་བགྱི། ཞེས་སོགས་དྲིས་པའི་ལན་དུ། རབ་འབྱོར་འདི་ལ་
བྱང་ཆུབ་སེམས་དཔའ་སེམས་དཔའ་ཆེན་པོ་ཤེས་རབ་ཀྱི་ཕ་རོལ་ཏུ་ཕྱིན་པ་ལ་སྤྱོད་པས་
གཟུགས་སྟོང་ཞེས་བྱ་བར་བརྟག་པར་མི་བྱའོ། །ཞེས་སོགས་གསུངས། དེའི་དགོངས་
པ་འགྲེལ་བ་ལ་བསྟན་བཅོས་སུ། ཡུལ་དང་སྦྱོར་བ་ཅན་འདི་ནི། ཞེས་སོགས་ཟློཀ་
གཉིས་དང་། འགྲེལ་པར། བར་ཆད་ཀྱི་ཆོས་ལས་ཡང་དག་པར་བརྒལ་བས་ལྷ་ལ་



233
སྐབས་གཞི་པ།
སོགས་པའི་བདུད་ལས་འདས་པ་དང་། ཞེས་སོགས་གསུངས། ཐབས་མཁས་སྦྱོར་
བའི་ངོ་བོ་ཡང་ཡོད་དེ། བར་དུ་གཅོད་པའི་བདུད་བཞི་མངོན་གྱུར་བ་སོགས་ཀྱི་དགྲ་
ལས་འདས་ཤིང་། གཙོ་བོར་སྤྲུལ་སྐུའི་ལག་རྗེས་འཇོག་པའི་རིགས་སུ་གནས་པའི་དག་
སའི་ཡེ་ཤེས་ཞིག་ལ་འཇོག་པའི་ཕྱིར། དེ་ལ་དབྱེ་ན་བཅུ་ཡོད། །
འོ་ན། དགྲ་བདུད་བཞིའི་རྣམ་བཞག་ཇི་ལྟ་བུ་ཡིན་ཞེ་ན། འདི་ལ་གཉིས། བདུད་
བཞི་རགས་པའི་རྣམ་གཞག་དང་། ཕྲ་མོའི་རྣམ་གཞག་གོ །དང་པོ་ལ་བཞི། བདུད་
བཞིའི་ངོ་བོ། བདུད་བཞི་འཇོག་པའི་རྒྱུ་མཚན། སྒྲ་དོན། བཅོམ་པའི་ས་མཚམས་
སོ༑ ༑དང་པོ་ཡོད་དེ། ཟག་བཅས་ཉེར་ལེན་གྱི་ཕུང་པོ་དེ་ཕུང་པོའི་བདུད་རགས་པ་
དང་། རྩ་ཉོན་དྲུག་དང་ཉེ་ཉོན་ཉི་ཤུ་སོགས་ཉོན་མོངས་པའི་བདུད་རགས་པ་དང་། ལས་
ཉོན་གྱིས་སྲོག་གི་དབང་པོ་རང་དབང་མེད་པར་འགག་པའི་ཆ་འཆི་བདག་གི་བདུད་རགས་
པ་དང་། ལྷའི་བུ་དགའ་རབ་དབང་ཕྱུག་དེ་ལྷའི་བུའི་བདུད་རགས་པ་ཡིན་ཏེ། ཉན་
ས་ལས། དེ་ལ་ཕུང་པོའི་བདུད་ནི་ཉེ་བར་ལེན་པའི་ཕུང་པོ་ལྔའོ། །ཉོན་མོངས་པའི་
བདུད་ནི་ཁམས་གསུམ་ན་སྤྱོད་པའི་ཉོན་མོངས་པ་རྣམས་སོ། །འཆི་བའི་བདུད་ནི་སེམས་
ཅན དེ་དང་དེ་དག་སེམས་ཅན་གྱི་རིགས་དེ་དང་དེ་དག་ནས་འཆི་བའི་དུས་བྱེད་པ་གང་
ཡིན་པའོ། །ལྷའི་བུའི་བདུད་ནི་ཕུང་པོ་དང་། ཉོན་མོངས་པ་དང་འཆི་བདག་གི་བདུད་
ལས་ཡང་དག་པར་འདའ་བར་བྱ་བའི་ཕྱིར་དགེ་བའི་ཕྱོགས་ལ་རབ་ཏུ་བརྩོན་པ་དེ་ལ་
བར་ཆད་བྱ་བ་དང་རྣམ་པར་གཡེང་བ་བྱ་བའི་ཕྱིར་འདོད་པའི་ཁམས་སུ་སྐྱེས་པའི་ལྷའི་
བུ་དབང་ཕྱུག་ཐོབ་པ་དག་ཉེ་བར་འོང་བ་གང་ཡིན་པ་སྟེ། དེ་ནི་ལྷའི་བུའི་བདུད་ཅེས་
བྱའོ། །ཞེས་གསུངས་པའི་ཕྱིར། གཉིས་པ་ཡོད་དེ། གང་འཆི་བའི་དབང་དུ་བྱས་



234
ཕར་ཕྱིན་སྤྱི་དོན།
ནས་ཕུང་པོའི་བདུད་དང་། གང་གིས་འཆི་བའི་དབང་དུ་བྱས་ནས་ཉོན་མོངས་པའི་བདུད་
དང༌། འཆི་བ་རང་གི་ངོ་བོའི་དབང་དུ་བྱས་ནས་འཆི་བདག་གི་བདུད་དང༌། འཆི་
བ་ལས་འདའ་བ་ལ་གེགས་བྱེད་པའི་དབང་དུ་བྱས་ནས་ལྷའི་བུའི་བདུད་བཞག་པའི་ཕྱིར་
ཏེ༑ ཉན་ས་ལས། དེ་ལ་གང་དུ་འཆི་བ་དང་གང་གིས་འཆི་བ་དང་འཆི་བ་དེ་གང་
ཡིན་པ་དང༌། བར་ཆད་ཀྱི་དངོས་པོ་གང་གིས་འཆི་བ་ལས་ཡང་དག་པར་མི་འདའ་
བར་བྱེད་པ་དེ་དག་གི་དབང་དུ་བྱས་ནས་བདུད་བཞི་རྣམ་པར་བཞག་པ་ཡིན་ཏེ། ཞེས་
གསུངས། གསུམ་པ་ཡོད་དེ་འཆི་མེད་ཀྱི་གོ་འཕང་ཐོབ་པ་ལ་བར་དུ་གཅོད་པར་བྱེད་
པས་ན་བདུད་ཞེས་བརྗོད་པའི་ཕྱིར། བཞི་པ་བཅོམ་པའི་ས་མཚམས་ལ་གཉིས་ཏེ། ཉན་
ཐོས་སྡེ་པའི་ལུགས་དང་། ཐེག་ཆེན་པའི་ལུགས་སོ། །དང་པོ་ཡོད་དེ། བདག་ཅག་
གི་སྟོན་པས་སྲོད་ལ་ལྷའི་བུའི་བདུད་དང་། ཐོ་རངས་ཉོན་མོངས་པའི་བདུད་དང་། ཡངས་
པ་ཅན་དུ་སྐུ་ཚེ་ཟླ་བ་གསུམ་དུ་བྱིན་གྱིས་བརླབས་པས་ན་འཆི་བདག་གི་བདུད་དང་། གྱད་
གྲོང་དུ་ལྷག་མེད་མྱང་འདས་མངོན་དུ་བྱས་པ་ན་ཕུང་པོའི་བདུད་བཏུལ་བར་འདོད་པའི་
ཕྱིར། གཉིས་པ་ལ་གཉིས་ཏེ། ཐེག་དམན་གྱི་དབང་དུ་བྱས་པ་དང་། ཐེག་ཆེན་གྱི་
དབང་དུ་བྱས་པའོ། །དང་པོ་ནི། ཐེག་དམན་གྱི་མཐོང་ལམ་ཐོབ་ནས་ལྷའི་བུའི་བདུད་
རང་ས་པ་བཅོམ་སྟེ། དཀོན་མཆོག་གསུམ་ལ་ཤེས་ནས་དད་པ་ཐོབ་པའི་ཕྱིར། དམན་
པའི་ལྷག་བཅས་མྱང་འདས་ཐོབ་ནས་ཉོན་མོངས་པའི་བདུད་རགས་པ་བཅོམ་སྟེ། ཉོན་
སྒྲིང་མ་ལུས་པར་སྤངས་པའི་ཕྱིར། གཉིས་ཀའི་ཆ་ལས་རྣམ་པར་གྲོལ་བའི་དགྲ་བཅོམ་
ཐོང་ནས་འཆི་བདག་གི་བདུད་རགས་པ་བཅོམ་སྟེ། ཚེའི་འདུ་བྱེད་བྱིན་གྱིས་བརླབས་
པ་ལ་དབང་བའི་ཕྱིར། དམན་པའི་ལྷག་མེད་མྱང་འདས་ཐོབ་ནས་ཕུང་པོའི་བདུད་རགས་



235
སྐབས་གཞི་པ།
པ་བཅོམ་སྟེ། ལས་ཉོན་གྱི་དབང་གིས་བྱུང་བའི་ཟག་བཅས་ཀྱི་ཕུང་པོ་བཅོམ་པའི་ཕྱིར།
གཉིས་པ་ནི། ཕྱིར་མི་ལྡོག་པའི་རྟགས་ཐོབ་ནས་ལྷའི་བུའི་བདུད་རགས་པ་བཅོམ་སྟེ།
དཀོན་མཆོག་གསུམ་ལ་ཤེས་ནས་དད་པ་ཐོབ་པའི་ཕྱིར། ས་བརྒྱད་པ་ཐོབ་ནས་བདུད་
གཞན་གསུམ་རགས་པ་བཅོམ་སྟེ། རྣམ་པར་མི་རྟོག་པའི་ཡེ་ཤེས་ལ་དབང་བསྒྱུར་ཐོབ་
པའི་ཕྱིར། གཉིས་པ་བདུད་བཞི་ཕྲ་མོའི་རྣམ་པར་བཞག་པ་འཐད་པ་ཡིན་ཏེ། འཆི་
མེད་ཀྱི་གོ་འཕང་དེ་ལ་ཐེག་པ་ཐུན་མོང་བའི་དབང་དུ་བྱས་པའི་འཆི་མེད་ཀྱི་གོ་འཕང་
གཅིག་དང་། ཐེག་ཆེན་ཐུན་མོང་མ་ཡིན་པའི་དབང་དུ་བྱས་པའི་འཆི་མེད་ཀྱི་གོ་འཕང་
གཅིག་དང་གཉིས་ཡོད་པའི་ཕྱིར། དང་པོ་ལ་བར་དུ་གཅོད་པའི་དབང་དུ་བྱས་ནས་
བདུད་བཞི་རགས་པ་དང་། ཕྱི་མ་ལ་བར་དུ་གཅོད་པའི་དབང་དུ་བྱས་ནས་བདུད་བཞི་
ཕྲ་མོ་བཞག་པའི་ཕྱིར། རྣམ་བཤད་དུ། ལྷའི་བུའི་བདུད་ལ་ཕྲ་རགས་གཉིས་སུ་མ་
ཕྱེ་ཡང་། བདུད་གཞན་གསུམ་ལ་ཕྲ་རགས་གཉིས་སུ་ཕྱེ་བས་ངེས་པར་འདོད་དགོས་
སོ། །དེ་ལྟར་ན་བདུད་བཞི་ཕྲ་མོའི་ངོ་བོ་ཡོད་དེ། མ་རིག་བག་ཆགས་ཀྱི་ས་དང་ཟག་
པ་མེད་པའི་ལས་ལ་བརྟེན་ནས་བྱུང་བའི་ཡིད་ལུས་དེ་ཕུང་པོའི་བདུད་ཕྲ་མོ་དང་། མ་
རིག་བག་ཆགས་ཀྱི་ས་དེ་ཉོན་མོངས་པའི་བདུད་ཕྲ་མོ་དང་། བསམ་གྱིས་མི་ཁྱབ་པའི་
འཆི་འཕོ་དེ་འཆི་བདག་གི་བདུད་ཕྲ་མོ་དང་། དེ་གསུམ་ལས་འདའ་བ་ལ་བར་དུ་གཅོད་
པའི་ཆ་ཉིད་ལྷའི་བུའི་བདུད་ཕྲ་མོ་ཡིན་པའི་ཕྱིར། བདུད་བཞི་ཕྲ་མོ་བཅོམ་པ་དང་སངས་
རྒྱས་པ་དུས་མཉམ་སྟེ། བདུད་བཞི་ཕྲ་མོ་བཅོམ་པ་ཉིད་ཆོས་སྐུའི་ཡོན་ཏན་དུ་བཤད་
པའི་ཕྱིར། རྒྱུད་བླར། འཆི་མེད་ཞི་བའི་གནས་ཐོབ་ལ། །འཆི་བདུད་རྒྱུ་བ་མེད་པའི་
ཕྱིར། །ཞེས་གསུངས་པའི་ཕྱིར།། ༈ །།



236
ཕར་ཕྱིན་སྤྱི་དོན།
སྨྲས་པ།
བརྒྱ་དང་དོན་གསུམ་རྣམ་པའི་རབ་དབྱེ་ཀུན། །ཇི་བཞིན་ཉམས་སུ་ལེན་པའི་རྣམ་ཀུན་སྦྱོར། །
ཐར་པ་ཆ་མཐུན་ནས་བརྩམས་ས་བཅུའི་བར། །སྒོམ་ཚུལ་ལུང་དང་རིགས་པས་ལེགས་པར་བཤད།།
ནས
ཤེས་རབ་ཀྱི་ཕ་རོལ་ཏུ་ཕྱིན་པའི་མན་ངག་གི་བསྟན་བཅོས་མངོན་པར་རྟོགས་པའི་རྒྱན་འགྲེལ་
པ་དང་བཅས་པའི་རྣམ་བཤད་སྙིང་པོ་རྒྱན་གྱི་དོན་ལེགས་པར་བཤད་པ་ཡུམ་དོན་གསལ་བའི་སྒྲོན་
མེ་ཞེས་བྱ་བ་ལས་སྐབས་བཞི་པའི་རྣམ་པར་བཤད་པའོ།། །།



237
སྐབས་ལྔ་པ།
མངོན་པར་རྟོགས་པའི་རྒྱན་འགྲེལ་པ་དང་བཅས་པ་ཡུམ་དོན་
གསལ་བའི་སྒྲོན་མེ་ཞེས་བྱ་བ་ལས་རྩེ་མོའི་མངོན་པར་
རྟོགས་པའི་རྣམ་པར་བཤད་པ་བཞུགས་སོ།།
༈ རྒྱུ་རྣམ་ཀུན་གྱི་སྦྱོར་བ་དེ་ལྟར་བཤད་ནས། གཉིས་པ་འབྲས་བུ་རྩེ་མོའི་སྦྱོར་
བ་འཆད་པའི་རྒྱུ་མཚན་ཡོད་དེ། མཁྱེན་གསུམ་གྱི་རྣམ་པ་ལ་དབང་མ་ཐོབ་པ་ཚོགས་
ལམ་དུ་ཐོས་བསམ་གྱིས་སྒྲོ་འདོགས་བཅད་ནས། མཁྱེན་གསུམ་གྱི་རྣམ་པ་ལ་དབང་
ཐོབ་པའི་སྦྱོར་ལམ་རྩེ་སྦྱོར་འབྱུང་བའི་ཆ་ནས་དེ་ལྟར་བཤད་པའི་ཕྱིར་ཏེ། ཉི་སྣང་
ལས། རྣམ་པ་ཐམས་ཅད་མངོན་པར་རྫོགས་པ་རྟོགས་པ་བཤད་ཟིན་ནས་ད་ནི་རྩེ་མོའི་
མངོན་པར་རྟོགས་པ་བཤད་པར་བྱའོ། །ཞེས་དང་། འགྲེལ་ཆེན་ལས། རྣམ་པ་ཀུན་
མངོན་པར་རྫོགས་པར་རྟོགས་པ་ནི་རྟོགས་པ་རབ་ཀྱི་མཐར་འགྲོ་བ་ཡིན་པ་དེ་བས་ན་
ད་ནི་རྩེ་མོའི་མངོན་པར་རྟོགས་པ་བརྗོད་པར་བྱའོ། །ཞེས་དང་། འགྲེལ་པ་འདིར་
ཡང་། རྣམ་པ་ཐམས་ཅད་མངོན་པར་རྫོགས་པར་རྟོགས་པ་ཐོབ་པ་ལ་རབ་ཀྱི་མཐར་
ཕྱིན་པའི་རྟོགས་པ་འབྱུང་བས། ཞེས་གསུངས། འོ་ན་མཁྱེན་གསུམ་གྱི་རྣམ་པ་ལ་
དབང་ཐོབ་པའི་དོན་གང་ཡིན་ཞེ་ན། དེ་ནི་ཐེག་པ་ཆེན་པོའི་རྒྱུ་འབྲས་ཀྱི་ཆོས་ཡོངས་
རྫོགས་སམ་མཁྱེན་གསུམ་གྱི་རྣམ་པ་མཐའ་དག་ལ་བསྒོམས་བྱུང་གི་ལྷག་མཐོང་ཐོབ་
པའི་སྒོ་ནས་ཡིན་ལ། དེ་ལྟར་ན་རྩེ་སྦྱོར་གྱིས་མཁྱེན་གསུམ་གྱི་རྣམ་པ་བསྒོམ་པར་ཡང་
གྲུབ་སྟེ། མཁྱེན་གསུམ་གྱི་རྣམ་པའི་མི་མཐུན་ཕྱོགས་ཀྱི་སྤང་བྱ་སེལ་བའི་ཆེད་དུ་རྩེ་
སྦྱོར་སྒོམ་པའི་ཕྱིར། དེ་ལ་ཡང་སྤང་བྱ་མངོན་གྱུར་སེལ་བའི་ཆེད་དུ་རྩེ་སྦྱོར་སྒོམ་



238
ཕར་ཕྱིན་སྤྱི་དོན། །
ཚུལ་དང་། སྤང་བྱའི་ས་བོན་སེལ་བའི་ཆེད་དུ་རྩེ་སྦྱོར་སྒོམ་ཚུལ་གཉིས་ཡོད་ལ། དང་
པོ་ལ་ཡང་། དྲོད་རྩེ་བཟོད་པ་ཆོས་མཆོག་རྩེ་སྦྱོར་ཏེ་བཞི་ཡོད་པའི་ཕྱིར། འོ་ན་དེ་
རྣམས་ལ་རིམ་པ་བཞིན་དུ་རྟགས་ཀྱི་རྩེ་སྦྱོར། བསོད་ནམས་རྣམ་པར་འཕེལ་བའི་རྩེ་
སྦྱོར། བརྟན་པའི་རྩེ་སྦྱོར། སེམས་ཀུན་ཏུ་གནས་པའི་རྩེ་སྦྱོར་ཞེས་བརྗོད་པའི་རྒྱུ་མཚན་
གང་ཡིན་ཞེ་ན། དེའི་རྒྱུ་མཚན་ཡོད་དེ། དྲོད་ཀྱི་སྐབས་སུ་སྔར་མ་ཐོབ་པའི་རྟགས་
བཅུ་གཉིས་གསར་དུ་ཐོབ་པ་དང༌། རྩེ་མོའི་སྐབས་སུ་སྔར་གྱི་རྟགས་དེ་དག་བསོད་ནམས་
རྣམ་པར་འཕེལ་བའི་ཡོན་ཏན་དང་ལྡན་པར་ཐོབ་པ་དང་། བཟོད་པའི་སྐབས་སུ་བསོད་
ནམས་རྣམ་འཕེལ་དེ་ཉིད་ཞི་ལྷག་ཟུང་འབྲེལ་གྱིས་བསྡུས་པའི་རྟོགས་པ་བརྟན་པོ་དང་
ལྡན་པར་ཐོབ་པ་དང་། ཆོས་མཆོག་གི་སྐབས་སུ་ཐབས་ཤེས་ཀྱི་རྟོགས་པ་བརྟན་པོ་
དེ་ཉིད་མཐོང་ལམ་དངོས་སུ་འདྲེན་ནུས་ཀྱི་སེམས་ཀུན་ཏུ་གནས་པའི་ཏིང་ངེ་འཛིན་དུ་
གྱུར་པ་ཐོབ་པས་ན་རིམ་པ་བཞིན་དེ་ལྟར་བརྗོད་པའི་ཕྱིར། རྩེ་སྦྱོར་བཞིའི་གོ་རིམས་
འདི་ལྟར་སྟོན་པའི་རྒྱུ་མཚན་ཡང་ཡོད་དེ། མདོ་དང་མཐུན་པར་བཤད་པ་དང་། སྤང་
བྱ་རྣམས་ལ་སྤངས་དཀའ་སླ་སོགས་ཡོད་པའི་དོན་གྱིས་དེ་ལྟར་ཡིན་པའི་ཕྱིར། དང་
པོ་དྲོད་ཀྱི་རྩེ་སྦྱོར་བཤད་པ་ལ་མདོའི་དབང་དུ་བྱས་ན། ཐབས་མཁས་སུ་ཕྱིར་མི་ལྡོག་
པའི་རྟགས་བསྟན་པར་བཞེད་ནས། དེ་ནས་ཡང་བཅོམ་ལྡན་ཀྱིས་ཚེ་དང་ལྡན་པ་རབ་
འབྱོར་ལ་འདི་སྐད་ཅེས་བཀའ་སྩལ་ཏོ། །རབ་འབྱོར་གལ་ཏེ་བྱང་ཆུབ་སེམས་དཔའ་
སེས་དང་འ་པོ་རྨི་ལམ་ན་ཡང་ཆོས་ཐམས་ཅད་རྨི་ལམ་དང་འདྲ་བ་ཉིད་དུ་ལྟ། ཆོས་
ཐཔས་ཅད་སྒྲ་སྙན་དང་འདྲ་བ་དང་། སྒྱུ་མ་དང་འདྲ་བ་དང༌། སྤྲུལ་པ་དང་འདྲ་བ་
དང༌། དྲི་ཟའི་གྲོང་ཁྱེར་དང་འདྲ་བར་ལྟ་ཡང་མངོན་དུ་མི་བྱེད་ན། རབ་འབྱོར་འདི་



239
སྐབས་ལྔ་པ།
ནི་ཕྱིར་མི་ལྡོག་པའི་བྱང་ཆུབ་སེམས་དཔའ་སེམས་དཔའ་ཆེན་པོའི་ཕྱིར་མི་ལྡོག་པའི་
མཚན་ཉིད་དུ་རིག་པར་བྱའོ། །ཞེས་གསུངས། དེའི་དགོངས་པ་འགྲེལ་པ་ལ་བསྟན་
བཅོས་སུ། རྨི་ལམ་ན་ཡང་ཆོས་རྣམ་ཀུན། །ཞེས་སོགས་བློཀ་གཅིག་གསུངས་ཏེ། ཉི་
སྣང་ལས། དེ་ལ་རེ་ཞིག་གང་གི་འདི་མཚོན་པར་འགྱུར་བས་འདིའི་རྟགས་བརྗོད་པར་
བྱ་སྟེ། དེ་ཡང་རྣམ་པ་བཅུ་གཉིས་སུ་འགྱུར་བས་དེའི་ཕྱིར་རྨི་ལམ་ན་ཡང་ཆོས་རྣམས་
ཀུན། ཞེས་དང་། འདིར་ཡང་གོ་སླ་བར་བྱ་བའི་རྟགས་ལ་སོགས་པ་བསྙད་པ་སྔོན་
དུ་འགྲོ་བའི་རྩེ་མོའི་མངོན་པར་རྟོགས་པ། ཅེས་གསུངས། དྲོད་ཀྱི་རྩེ་སྦྱོར་གྱི་ངོ་བོ་
ཡོད་དེ། རྨི་ལམ་ན་ཡང་ཆོས་རྣམས་ཀུན། རྨི་ལམ་ལྟ་བུར་ལྟ་བ་སོགས་རྟགས་བཅུ་
གཉིས་ཀྱིས་མཚོན་ཏེ་བསྟན་པའི་ཐེག་ཆེན་གྱི་ངེས་འབྱེད་ཆ་མཐུན་དང་པོར་སྐྱེས་པ་
ཞིག་ལ་འཇོག་པའི་ཕྱིར། རྟགས་བཅུ་གཉིས་ཀྱི་དང་པོ་བརྒྱད་འབྲས་རྟགས་དང་ཕྱི་
མ་བཞི་རང་བཞིན་གྱི་རྟགས་སུ་ལོཙྪ་བ་ཆེན་པོས་བཞེད། ཡང་ཁ་ཅིག དང་པོ་དྲུག་
རྨི་ལམ་དང་། བདུན་པ་དང་བརྒྱད་པ་སད་རྨིས་གཉིས་ཀ་དང་། ཐ་མ་བཞི་སད་པའི་
རྟགས་སུ་བཞེད་པ་སོགས་ཡོད་ཀྱང༌། རང་ལུགས། རྟགས་བཅུ་གཉིས་པོ་རེ་རེ་ལ་
ཡང་སད་པ་དང་རྨི་ལམ་གྱི་རྟགས་གཉིས་གཉིས་འཇོག་པ་ཡིན་ཏེ། འགྲེལ་པར། ཤིན་
ཏུ་གོམས་པའི་ཕྱིར་རྨི་ལམ་གྱི་གནས་སྐབས་ན་ཡང་། ཞེས་གསུངས་པ་ལྟར་རོ། །གཉིས་
པ་རྩེ་མོའི་རྩེ་སྦྱོར་བཤད་པ་ལ། མདོའི་དབང་དུ་བྱས་ན་རྟགས་གསུམ་གྱི་འོག་ཏུ་བཅོམ་
ལྡན་འདས་ཀྱིས་བཀའ་སྩལ་པ། རབ་འབྱོར་གལ་ཏེ་འཛམ་བུའི་གླིང་གི་སེམས་ཅན་
ཇི་སྙེད་པ་དེ་དག་ཐམས་ཅད་སྔ་ཕྱི་མེད་པར་མིའི་ལུས་ཐོབ་པར་གྱུར་ཏེ། བླ་ན་མེད་
པ་ཡང་དག་པར་རྫོགས་པའི་བྱང་ཆུབ་ཏུ་མངོན་པར་རྫོགས་པར་སངས་རྒྱས་པར་གྱུར་



240
ཕར་ཕྱིན་སྤྱི་དོན།
ལ༔ དེ་དག་ནམ་འཚོའི་བར་དུ་བཞུགས་པ་ལ། རིགས་ཀྱི་བུའམ་རིགས་ཀྱི་བུ་མོ་གང་
ལ་ལ་ཞིག་གིས་རིམ་གྲོར་བྱས། བཀུར་སྟིར་བྱས། བསྟི་སྟང་དུ་བྱས། མཆོད་པར་
བྱས་ཏེ། དགེ་བའི་རྩ་བ་དེ་ཡང་བླ་ན་མེད་པར་ཡང་དག་པར་རྫོགས་པའི་བྱང་ཆུབ་
ཏུ་ཡོངས་སུ་བསྔོས་ན་རབ་འབྱོར་དེ་ཇི་སྙམ་དུ་སེམས། ཅི་རིགས་ཀྱི་བུའམ་རིགས་
ཀྱི་བུ་མོ་དེའི་རྒྱུད་བསོད་ནམས་མང་དུ་འཕེལ་ལམ། ཞེས་སོགས་གསུངས། དེའི་དགོངས་
པ་འགྲེལ་བ་ལ་བསྟན་བཅོས་སུ། འཛམ་བུའི་གླིང་གི་སྐྱེ་བོ་སྙེད། །ཞེས་སོགས་བློཀ་
གཅིག་གསུངས། རྩེ་མོའི་རྩེ་སྦྱོར་གྱི་ངོ་བོ་ཡོད་དེ། སྟོང་གསུམ་གྱི་སེམས་ཅན་དང་
མཉམ་པའི་སངས་རྒྱས་མཆོད་པ་བས་ལྷག་པ་ལ་སོགས་པའི་རྣམ་འཕེལ་བཅུ་དྲུག་ཚང་
བའི་ཐེག་ཆེན་གྱི་ངེས་འབྱེད་ཆ་མཐུན་གཉིས་པར་སྐྱེས་པ་ཞིག་ལ་འཇོག་པའི་ཕྱིར།
གསུམ་པ་བཟོད་པའི་རྩེ་སྦྱོར་བཤད་པ་ལ། མདོའི་དབང་དུ་བྱས་ན། རྣམ་འཕེལ་གསུངས་
པ་དང་དེ་ནས་ལྷའི་དབང་པོ་བརྒྱ་བྱིན་འདི་སྙམ་དུ་འདི་ལ་བྱང་ཆུབ་སེམས་དཔའ་སེམས་
དཔའ་ཆེན་པོའི་སྦྱིན་པའི་ཕ་རོལ་ཏུ་ཕྱིན་པ་དང་། ཞེས་པ་ནས། སངས་རྒྱས་ཀྱི་ཆོས་
མ་འདྲེས་པ་བཅོ་བརྒྱད་ལ་ཡང་སྤྱོད་བཞིན་དུ། སེམས་ཅན་ཐམས་ཅད་ཟིལ་གྱིས་གནོན་
ན་བླ་ན་མེད་པ་ཡང་དག་པར་རྫོགས་པའི་བྱང་ཆུབ་ཏུ་མངོན་པར་རྫོགས་པར་སངས་
རྒྱས་པར་གྱུར་ན་ལྟ་ཅི་སྨོས་སྙམ་དུ་བསམས་ནས་ལྷའི་དབང་པོ་བརྒྱ་བྱིན་གྱིས་མེ་ཏོག་
མན་དྷ་ར་བ་མང་པོ་བླངས་ཏེ། བཅོམ་ལྡན་འདས་ག་ལ་བ་དེར་སོང་ནས་མེ་ཏོག་མན་
དྷ་ར་བ་དེ་དག་གིས་དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་
རྒྱས་ལ་གཏོར་རོ། །མངོན་པར་གཏོར་རོ། །རབ་ཏུ་གཏོར་རོ། །དེ་ལྟར་མངོན་པར་
གཏོར་རབ་ཏུ་གཏོར་ནས་ཚིག་འདི་སྐད་ཅེས་བརྗོད་དོ། །དགེ་བའི་རྩ་བ་འདིས་གང་



241
སྐབས་ལྔ་པ།
ཟག་བྱང་ཆུབ་སེམས་དཔའི་ཐེག་པ་བ་གང་གིས་བླ་ན་མེད་པ་ཡང་དག་པར་རྫོགས་པའི་
བྱང་ཆུབ་ཏུ་དམིགས་པ་དེ་དག་གིས་སངས་རྒྱས་ཀྱི་ཆོས་རྣམས་ཡོངས་སུ་རྫོགས་པར་
གྱུར་ཅིག རྣམ་པ་ཐམས་ཅད་མཁྱེན་པ་ཉིད་ཀྱི་ཆོས་རྣམས་ཡོངས་སུ་རྫོགས་པར་
གྱུར་ཅིག རང་བྱུང་གི་ཆོས་རྣམས་ཡོངས་སུ་རྫོགས་པར་གྱུར་ཅིག ཟག་པ་མེད་
པའི་ཆོས་རྣམས་ཡོངས་སུ་རྫོགས་པར་གྱུར་ཅིག ཞེས་སོགས་གསུངས། དེའི་དགོངས་
པ་འགྲེལ་བ་ལ་བསྟན་བཅོས་སུ། ཀུན་མཁྱེན་ཉིད་གསུམ་ཆོས་རྣམས་ཀྱི། །ཞེས་སོགས་
བློཀ་གཅིག་གསུངས། བཟོད་པའི་རྩེ་སྦྱོར་གྱི་ངོ་བོ་ཡོད་དེ། མཁྱེན་གསུམ་རྗེས་མཐུན་
པ་རྫོགས་པའི་ཤེས་རབ་དང་གཞན་དོན་ལ་མི་ཕྱེད་པའི་བརྟན་པ་ཐོབ་པའི་ཐེག་ཆེན་གྱི་
ངེས་འབྱེད་ཆ་མཐུན་གསུམ་པར་སྐྱེས་པ་ཞིག་ལ་འཇོག་པའི་ཕྱིར། བཞི་པ་ཆོས་མཆོག་
རྩེ་སྦྱོར་བཤད་པ་ལ། མདོའི་དབང་དུ་བྱས་ན། བརྟན་པའི་རྩེ་སྦྱོར་ལས་འཕྲོས་ནས་
བརྒྱ་བྱིན་གྱིས་བཅོམ་ལྡན་འདས་དེ་ལྟར་ཐེག་པ་ལ་གསར་དུ་ཞུགས་པའི་བྱང་ཆུབ་སེམས་
དཔའ་སེམས་དཔའ་ཆེན་པོ་རྣམས་ཀྱིས་སེམས་བསྐྱེད་པ་དེ་དག་ལ་རྗེས་སུ་ཡི་རང་བར་
བགྱིད་པ་དང་། ཡུན་རིང་པོ་ནས་སྤྱད་པ་སྤྱོད་པའི་བྱང་ཆུབ་སེམས་དཔའ་སེམས་དཔའ་
ཆེན་པོ་རྣམས་ཀྱིས་སེམས་བསྐྱེད་པ་དེ་དག་ལ་རྗེས་སུ་ཡི་རང་བར་བགྱིད་པ་དང་། ཕྱིར་
མི་ལྡོག་པའི་བྱང་ཆུབ་སེམས་དཔའ་སེམས་དཔའ་ཆེན་པོ་རྣམས་ཀྱིས་སེམས་བསྐྱེད་པ་
དེ་དག་ལ་རྗེས་སུ་ཡི་རང་བར་བགྱིད་པ་དང་། སྐྱེ་བ་གཅིག་གིས་ཐོགས་པའི་བྱང་ཆུབ་
སེམས་དཔའ་སེམས་དཔའ་ཆེན་པོ་རྣམས་ཀྱིས་སེམས་བསྐྱེད་པ་དེ་དག་ལ་རྗེས་སུ་ཡི་
རང་བར་བགྱིད་ན་རིགས་ཀྱི་བུའམ་རིགས་ཀྱི་བུ་མོ་དེའི་བསོད་ནམས་ཇི་ཙམ་ཞིག་ཏུ་
འཕེལ་བར་འགྱུར། ཞེས་ཞུས་པའི་ལན་དུ། བཀའ་སྩལ་པ། ཀཽ་ཤི་ཀ་གླིང་ཆེན་པོ་



242
ཕར་ཕྱིན་སྤྱི་དོན།
བཞི་པའི་འཇིག་རྟེན་གྱི་ཁམས་ནི་སྲང་ལ་གཞལ་བའི་ཚད་ཀྱི་ཚད་བཟུང་བར་རུང་ཡང་
སྲིད་ཀྱི་དེ་དག་གི་རྗེས་སུ་ཡི་རང་བ་དང་ལྡན་པའི་སེམས་བསྐྱེད་པའི་བསོད་ནམས་ལ་
ནི་ཚད་མེད་དོ། །ཞེས་སོགས་གསུངས། དེའི་དགོངས་པ་འགྲེལ་བ་ལ་བསྟན་བཅོས་
སུ༑ གླིང་བཞི་པ་དང་སྟོང་དག་དང་། །ཞེས་སོགས་བློ་ཀ་གཅིག་གསུངས། མདོ་
བསྟན་བཅོས་དེ་གཉིས་ཀྱི་ཆོས་མཆོག་རྩེ་སྦྱོར་བསྟན་ཚུལ་ཡོད་དེ། གླིང་བཞི་པ་དང་
སྟོང་དང་པོ་དང་སྟོང་གཉིས་པ་དང་སྟོང་གསུམ་གྱི་སྟོང་ཆེན་པོའི་འཇིག་རྟེན་གྱི་རྡུལ་
སྲང་ལ་གཞལ་བ་དང་རྒྱ་མཚོ་ཆེན་པོ་ཆུ་ཐིག་རེ་རེ་ནས་བགྲང་བར་ནུས་པ་དཔེར་མཛད་
ནས། དེ་བས་ཀྱང་བྱང་སེམས་བཞིའི་དགེ་བའི་རྩ་བ་ལ་རྗེས་སུ་ཡི་རང་བ་བསོད་ནམས་
མང་བའི་དཔེར་བཀོད་ནས་ཆོས་མཆོག་རྩེ་སྦྱོར་བསོད་ནམས་མང་བར་བསྟན་པའི་ཕྱིར་
ཏེ༑ མདོ་སྡུད་པ་ལས། མི་ལྡོག་བྱང་ཆུབ་མཆོག་ལ་རབ་ཏུ་ཞུགས་པ་ཡི། །སེམས་
བསྐྱེད་པ་ལ་བསམ་པ་ཐག་པས་ཡི་རང་བ། །སྟོང་གསུམ་རི་རབ་སྲང་ལ་གཞལ་བའི་
ཚད་བཟུང་རུང་། །རྗེས་སུ་ཡི་རང་དགེ་བ་དེ་ནི་དེ་ལྟ་མིན། །ཞེས་གསུངས། བྱང་
སེམས་བཞི་པོ་དེ་གང་ཞེ་ན། དེ་ལ་འཕགས་པ་ནི་ས་དང་པོ་དང་གཉིས་པ་ནས་བདུན་
པའི་བར་ལ་གནས་པ་དང་ས་བརྒྱད་པ་ཡན་ཆད་དང་ས་བཅུ་པ་ལ་གནས་པའི་བྱང་སེམས་
ལ་བཞེད་དེ། ཉི་སྣང་ལས། ཐེག་པ་ལ་གསར་དུ་ཞུགས་པ་དང་སྤྱོད་པ་ལ་ཞུགས་པ་
དང་། ཕྱིར་མི་ལྡོག་པ་དང་སྐྱེ་བ་གཅིག་གིས་ཐོགས་པ་ཞེས་བྱ་བ་དང་ཅི་རིགས་པར་
རྣམ་པར་རྟོག་པ་བཞིའི་གཉེན་པོའི་ཕྱོགས་མཐོང་བ་དང་སྒོམ་པའི་ལམ་ལ་རྟོགས་པ་
པོ་རྣམ་པ་བཞི་བསྟན་པས་བཞི་པོ་དེ་དག་བཤད་པ་ཉིད་ཀྱིས་གང་གསུངས་པ་་ཡིན་ནོ།།
ཞེས་གསུངས། རྒྱ་གར་བ་ཁ་ཅིག སྦྱོར་ལམ་རྩེ་སྦྱོར་བཞི་ལ་གནས་པའི་བྱང་སེམས་



243
སྐབས་ལྔ་པ།
བཞི་ལ་བཞེད་དེ། །འགྲེལ་ཆེན་ལས། གཞན་དག་ནི་རྟགས་དང་། རྣམ་པར་འཕེལ་
བ་དང་། བརྟན་པ་དང་སེམས་ཀུན་ཏུ་གནས་པའི་རང་གི་རྟོགས་པའི་དབྱེ་བས་བཤད་
པ་ཡིན་ནོ་ཞེས་འདོད་དོ། །ཞེས་གསུངས། སློབ་དཔོན་བདག་ཉིད་ཆེན་པོ་ནི་མོས་སྤྱོད་
དང་མ་དག་ས་བདུན་དང་དག་པ་ས་གསུམ་དང་ས་བཅུ་པ་ལ་གནས་པའི་བྱང་སེམས་
ལ་བཞེད་དེ། དེ་ཉིད་ལས། དེ་ལ་ཐེག་པ་ལ་དང་པོར་ཞུགས་པ་ནི་མོས་པས་སྤྱོད་པའི་
སའོ། །སྤྱོད་པ་ལ་ཞུགས་པ་ནི་རབ་ཏུ་དགའ་བ་ལ་སོགས་པ་ས་བདུན་ལ་གནས་པའོ།།
ཕྱིར་མི་ལྡོག་པ་ནི་མི་གཡོ་བ་ལ་སོགས་པའི་ས་གསུམ་ལ་གནས་པའོ། །སྐྱེ་བ་གཅིག་
གིས་ཐོགས་པ་ནི་ས་བཅུ་པའོ་ཞེས་གཞན་དག་འཆད་དོ། །ཞེས་གསུངས། འདི་ལྟར་
འཕགས་སེང་གི་བཞེད་པ་སོ་སོར་ཡོད་བཞིན་དུ་རོང་ཊིཀ་པས། སེམས་དཔའ་བཞི་པོ་
ཡང་འཕགས་པས་རྣམ་པར་རྟོག་པ་བཞིའི་གཉེན་པོ་མཐོང་སྒོམ་ལམ་གྱི་རྟོགས་པ་པོའི་
དབང་དུ་བྱས་ནས་བཤད་པས། ས་དང་པོ་དང་ས་བདུན་པའི་བར་དང་ས་བརྒྱད་པ་
དང་ས་བཅུ་པ་ལ་གནས་པ་རྣམས་ཏེ་ཞེས་བཤད་པ་ནི་འགྲེལ་ཆུང་གི་ཊཱིཀྐ་ཡིན་པས་སྐབས་
སུ་མ་བབས་སོ། །སྡུད་འགྲེལ་རྟོགས་སླ་ནི། མི་ལྡོག་བྱང་ཆུབ་མཆོག་ལ་ཞེས་སོགས་
ཀྱིས་བཟོད་པའི་རྩེ་སྦྱོར་དང༌། དགེ་བ་དོན་གཉེར་ཕན་འདོད་སེམས་ཅན་ཇི་སྙེད་པ།
ཞེས་སོགས་ཀྱིས་ཆོས་མཆོག་རྩེ་སྦྱོར་བསྟན་པར་ཡང་བཤད་དེ། དེ་ལས་རྣམ་པར་
འཕེལ་བ་དེ་ལྟ་བུའི་འཕེལ་བའི་བརྟན་པ་བསྟན་པའི་ཕྱིར་མི་ལྡོག་ཞེས་བྱ་བ་ལ་སོགས་
པ་གསུངས་ཏེ། ཞེས་དང་བརྟན་པ་དེ་ལྟ་བུའི་སེམས་གནས་པ་བརྗོད་པར་བྱ་བའི་ཕྱིར།
དགེ་བ་ཞེས་བྱ་བ་ལ་སོགས་པ་གསུངས་ཏེ། ཞེས་གསུངས། ཆོས་མཆོག་རྩེ་སྦྱོར་གྱི་
ངོ་བོ་ཡོད་དེ། མཐོང་ལམ་བསྐྱེད་པའི་ནུས་པ་སྨིན་པས་ཏིང་ངེ་འཛིན་མཐའ་ཡས་པའི་



244
ཕར་ཕྱིན་སྤྱི་དོན།
སེམས་ཀུན་ཏུ་གནས་པ་ཐོབ་པའི་ཐེག་ཆེན་གྱི་ངེས་འབྱེད་ཆ་མཐུན་བཞི་པར་སྐྱེས་པ་
ཞིག་ལ་འཇོག་པའི་ཕྱིར།
དེ་ལྟར་སྤང་བྱ་མངོན་གྱུར་སྤོང་བའི་གཉེན་པོར་རྩེ་སྦྱོར་སྒོམ་ཚུལ་བཤད་ནས།
སྤང་བྱའི་ས་བོན་སྤོང་བའི་གཉེན་པོར་རྩེ་སྦྱོར་སྒོམ་ཚུལ་ལ་གསུམ་ཡོད་པ་ལས། དང་
པོར་སྤང་བྱ་མཐོང་སྤངས་ཀྱི་ས་བོན་སྤོང་བའི་གཉེན་པོར། རྩེ་སྦྱོར་སྒོམ་ཚུལ་འཆད་
པ་ལ། མདོའི་དབང་དུ་བྱས་ན། སྦྱོར་ལམ་རྩེ་སྦྱོར་བཤད་ཟིན་པ་དང་། ཕྱིར་མི་
ལྡོག་པ་རྣམས་དང་། སྐྱེ་བ་གཅིག་གིས་ཐོགས་པ་དེ་དག་གི་དགེ་བའི་རྩ་བ་ལ་རྗེས་སུ་
ཡི་རང་ནས་བླ་ན་མེད་པ་ཡང་དག་པར་རྫོགས་པའི་བྱང་ཆུབ་ཏུ་ཡོངས་སུ་བསྔོ་བར་བྱ་
སྟེ༑ ཇི་ལྟར་གཉིས་ཀྱི་འདུ་ཤེས་སུ་མི་འགྱུར་བ་དང་གཉིས་སུ་མེད་པའི་འདུ་ཤེས་སུ་
མི་འགྱུར་བ་དེ་ལྟར་ཡོངས་སུ་བསྔོ་བར་བྱའོ། །ཞེས་སོགས་གསུངས། དེའི་དགོངས་
པ་འགྲེལ་བ་ལ་བསྟན་བཅོས་སུ། འཇུག་པ་དང་ནི་ལྡོག་པ་ལ། །ཞེས་པ་ནས། ལུགས་
མི་མཐུན་ལ་རྟོག་པར་བྱེད། །ཞེས་པའི་བར་གསུངས་ཏེ། མཐོང་ལམ་རྩེ་སྦྱོར་གྱི་
འགལ་རྐྱེན་སྤང་བྱ་རྟོག་པ་བཞི་དང་། མཐུན་རྐྱེན་ལྷན་ཅིག་བྱེད་རྐྱེན་དང་། ཉེར་
ལེན་གྱི་རྒྱུ་གཉིས་དང་། འབྲས་བུ་དང་ངོ་བོ་དང་བྱེད་ལས་ཏེ་ཁྱད་ཆོས་ལྔའི་སྒོ་ནས་
མཐོང་ལམ་རྩེ་སྦྱོར་བསྟན་པའི་ཕྱིར། འགལ་རྐྱེན་སྤང་བྱ་རྟོག་པ་བཞི་བསྟན་ཏེ། འཇུག་
པ་དང་ནི་ལྡོག་པ་ལ། །ཞེས་སོགས་ཀྱིས་གཟུང་རྟོག་མདོར་བསྟན། སོ་སོ་སྐྱེ་བོ་འཕགས་
དབྱེ་བས། །ཞེས་སོགས་ཀྱིས་འཛིན་རྟོག་མདོར་བསྟན། ངོ་བོ་ཉིད་དང་རིགས་དང་
ནི༑ ༑ཞེས་སོགས་ཀྱིས་འཇུག་པ་གཟུང་རྟོག་རྒྱས་པར་བཤད། སྲིད་དང་ཞི་བར་ལྟུང་
བའི་ཕྱིར། །ཞེས་སོགས་ཀྱིས་ལྡོག་པ་གཟུང་རྟོག་རྒྱས་པར་བཤད། འཛིན་པ་དང་ནི་



245
སྐབས་ལྔ་པ།
འདོར་བ་ལ། །ཞེས་སོགས་ཀྱིས་རྫས་འཛིན་རྟོག་པ་རྒྱས་པར་བཤད། ཆེད་བཞིན་
ངེས་པར་མི་འབྱུང་དང་། །ཞེས་སོགས་ཀྱིས་བཏགས་འཛིན་རྟོག་པ་རྒྱས་པར་བཤད་
པའི་ཕྱིར། ཤེས་སྒྲིབ་མཐོང་སྤངས་འཇུག་པ་གཟུང་རྟོག་གི་ངོ་བོ་ཡོད་དེ། རང་གི་
དམིགས་ཡུལ་དུ་གྱུར་པའི་བྱང་སེམས་ལམ་གྱི་འཇུག་བྱའི་ཆོས་ལ་དམིགས་ནས་ལོངས་
སྤྱད་བྱར་བདེན་པར་ཞེན་པའི་བདེན་འཛིན་ཀུན་བརྟགས་དེ་དེའི་ངོ་བོ་ཡིན་པའི་ཕྱིར།
ཤེས་སྒྲིབ་མཐོང་སྤངས་ལྡོག་པ་གཟུང་རྟོག་གི་ངོ་བོ་ཡོད་དེ། རང་གི་དམིགས་ཡུལ་
དུ་གྱུར་པའི་བྱང་སེམས་ལམ་གྱི་ལྡོག་བྱའི་ཆོས་ལ་དམིགས་ནས་ལོངས་སྤྱད་བྱར་བདེན་
པར་འཛིན་པའི་བདེན་འཛིན་ཀུན་བརྟགས་དེ་དེའི་ངོ་བོ་ཡིན་པའི་ཕྱིར། རྟོག་པའི་མཐའ་
དཔྱོད་ཚུལ་ནི་སྐབས་དང་པོར་བསྟན་པ་ལས་ཤེས་པར་བྱའོ། །མཐོང་ལམ་རྩེ་སྦྱོར་
གྱི་རྒྱུ་ལྷན་ཅིག་བྱེད་རྐྱེན་དང་ཉེར་ལེན་འཆད་པ་ལ། བྱང་ཆུབ་ལ་གཞན་སྟོན་པ་དང་།།
ཞེས་སོགས་དང་། འབྲས་བུ་བྱང་ཆེན་ཉིད་འཆད་པ་ལ། དྲི་མ་ཟད་དང་མི་སྐྱེ་བའི།།
ཞེས་སོགས་དང་། དངོས་པོ་བདེན་གྲུབ་ཏུ་ཁས་བླངས་ན་འབྲས་བུ་བྱང་ཆེན་ཁས་བླངས་
པ་ལ་རིགས་པས་གནོད་ཞེས་འཆད་པ་ལ། འགོག་པ་མེད་པའི་རང་བཞིན་དང་། །ཞེས་
སོགས་དང་། དངོས་པོ་བདེན་གྲུབ་ཏུ་ཁས་ལེན་པ་དང་སྟོན་པ་སངས་རྒྱས་ཀྱིས་ཤེས་
སྒྲིབ་སྤངས་པར་ཁས་ལེན་པ་གཉིས་ཁས་བླངས་ནང་འགལ་བར་འཆད་པ་ལ། གཞན་
གྱི་ཆོས་རྣམས་ཀྱང་ཡོད་ལ། །ཞེས་སོགས་གསུངས། དེ་ཡང་དྲི་མ་ཟད་དང་མི་སྐྱེ་
བའི། །ཞེས་སོགས་ཀྱིས་འབྲས་བུ་བྱང་ཆེན་ཉིད་བསྟན་པ་ཡིན་ཏེ། དེས་དྲི་མ་ཟད་
མི་སྐྱེ་བདེན་མེད་དུ་མངོན་སུམ་དུ་རྟོགས་པའི་མཐར་ཐུག་པའི་ཡེ་ཤེས་བྱང་ཆེན་གྱི་ངོ་
བོར་བསྟན་པའི་ཕྱིར་ཏེ། ཉི་སྣང་ལས། ཡང་བྱང་ཆུབ་ཆེན་པོ་ཞེས་བྱ་བ་འདི་གང་



ཕར་ཕྱིན་སྤྱི་དོན།
246
ཞིག་ཡིན་ཞེ་ན། དྲི་མ་ཟད་དང་མི་སྐྱེ་བའི། །ཡེ་ཤེས་བྱང་ཆུབ་ཅེས་བརྗོད་དེ། །ཞེས་
བྱ་བ་གསུངས་སོ། །ཡང་ཟད་པ་ཤེས་པ་ནི་གང་ཞིག་ཡིན། མི་སྐྱེ་བ་ཤེས་པ་ནི་གང་
ཞིག་ཡིན་ཞེ་ན། ཟད་མེད་སྐྱེ་མེད་ཕྱིར་དེ་དག །གོ་རིམས་བཞིན་དུ་ཤེས་པར་བྱ།།
ཞེས་གསུངས་པ་ཡིན་ཏེ། ཞེས་གསུངས། འབྲས་བུ་བྱང་ཆེན་གྱི་ངོ་བོ་ཡེ་ཤེས་ཡིན་
པ་ནི། མཛོད་ལས་ཀྱང་། ཟད་དང་མི་སྐྱེ་ཤེས་པ་ནི། །བྱང་ཆུབ་དེ་དང་མཐུན་ཉིད་
ཕྱིར། །སུམ་ཅུ་རྩ་བདུན་དེ་ཕྱོགས་མཐུན། །ཞེས་གསུངས་པ་ལྟར་རོ། །
འོ་ན། འབྲས་བུ་བྱང་ཆེན་དེ་ཐོབ་པ་ལ་ལམ་ཇི་ལྟ་བུ་ཞིག་ཉམས་སུ་ལེན་དགོས་
པ་ཡིན་ཞེ་ན། འདི་ལ་གཉིས་ཡོད་དེ། སློབ་དཔོན་གྱི་འགྲེལ་པས་བཤད་ཚུལ་དང་།
གཞུང་རྩ་བས་བཤད་ཚུལ་གཉིས་ཡོད་པའི་ཕྱིར། དང་པོ་ལ་གསུམ་ཡོད་དེ། གང་
ཟག་གི་བདག་འཛིན་སྤོང་ཚུལ་དང་། ཆོས་ཀྱི་བདག་འཛིན་རགས་པ་སྤོང་ཚུལ་དང་།
ཆོས་ཀྱི་བདག་འཛིན་ཕྲ་མོ་སྤོང་ཚུལ་རྣམས་སུ་ཡོད་པའི་ཕྱིར། དང་པོ་ལ་ཡང་གསུམ་
ཡོད་དེ། གང་ཟག་གི་བདག་མེད་གཏན་ལ་འབེབས་ཚུལ་དང་། ཕབ་ནས་ཇི་ལྟར་
སྒོམ་ཚུལ་དང་། དེ་ལྟར་བསྒོམས་པས་གང་ཟག་གི་བདག་འཛིན་སྤོང་ཚུལ་རྣམས་སུ་
ཡོད་པའི་ཕྱིར། དེ་རྣམས་འགྲེལ་པས་བསྟན་ཚུལ་ཡོད་དེ། དེ་ལ་སྐྱེ་བ་དང་འཇིག་
པས་སྟོང་པའི་ཕྱིར། ཞེས་སོགས་ཀྱིས་དང་པོ་དང་། བདག་མེད་དོ་སྙམ་དུ་བསྒོམས་
པས། ཞེས་སོགས་ཀྱིས་གཉིས་པ་དང་། བདག་ཏུ་མངོན་པར་ཞེན་པ་ཡོངས་སུ་བོར།།
ཞེས་སོགས་ཀྱིས་གསུམ་པ་བསྟན་པའི་ཕྱིར། གཉིས་པ་ལའང་གསུམ་ཡོད་དེ། ཆོས་
ཀྱི་བདག་མེད་རགས་པ་གཏན་ལ་འབེབས་ཚུལ་དང་། ཕབ་ནས་ཇི་ལྟར་སྒོམ་ཚུལ་དང་།
དེ་ལྟར་བསྒོམས་པས་ཆོས་ཀྱི་བདག་འཛིན་རགས་པ་སྤོང་ཚུལ་དང་གསུམ་ཡོད་པའི་



247
སྐབས་ལྔ་པ།
ཕྱིར། དེ་རྣམས་འགྲེལ་བས་བསྟན་ཚུལ་ཡོད་དེ། སྔོན་པོ་དང་དེའི་བློ་དགུ་ཞེས་སོགས་
ཀྱིས་དང་པོ་དང་། ཞེས་བྱ་བར་ཡིད་ལ་བྱེད་ཅིང་ཞེས་པས་གཉིས་པ་དང་། ཕྱི་རོལ་
གྱི་དོན་དུ་མངོན་པར་ཞེན་པ་སྤངས་ཏེ་ཞེས་པས་ཆོས་ཀྱི་བདག་འཛིན་རགས་པ་སྤོང་
ཚུལ་དངོས་དང་། གཟུང་བ་མེད་ན་འཛིན་པ་མེད་དོ་སྙམ་དུ་བསམས་པས་ཞེས་སོགས་
ཀྱིས་རྗེས་ཐོབ་ཏུ་ཇི་ལྟར་ཉམས་སུ་ལེན་པའི་ཚུལ་བསྟན་པའི་ཕྱིར། གསུམ་པ་ལ་ཡང་
གསུམ་ཡོད་དེ། ཆོས་ཀྱི་བདག་མེད་ཕྲ་མོ་གཏན་ལ་འབེབས་ཚུལ་དང༌། ཕབ་ནས་
ཇི་ལྟར་སྒོམ་ཚུལ་དང་། དེ་ལྟར་བསྒོམས་པས་ཆོས་ཀྱི་བདག་འཛིན་ཕྲ་མོ་སྤོང་ཚུལ་
དང་གསུམ་ཡོད་པའི་ཕྱིར། དེ་རྣམས་འགྲེལ་པས་བསྟན་ཚུལ་ཡོད་དེ། དེ་ཡང་རྟེན་
ཅིང་འབྲེལ་བར་འབྱུང་བ་ཡིན་པའི་ཕྱིར་ཞེས་སོགས་ཀྱིས་དང་པོ་དང་། ཡང་དག་པར་
ན་གཅིག་ཏུ་ཞེས་སོགས་ཀྱིས་གཉིས་པ་དང་། བསྒོམ་པའི་སྟོབས་གྲུབ་པ་ན། ཞེས་པ་
ནས། རྣལ་འབྱོར་པས་ཤེས་བྱའི་སྒྲིབ་པ་ཡང་དག་པར་སྤོང་ངོ་ཞེས་པའི་བར་གྱིས་གསུམ་
པ་བསྟན་པའི་ཕྱིར། དེ་ལྟར་ན་སྐབས་འདིར་གང་ཟག་གི་བདག་མེད་རྟོགས་པའི་རྣལ་
འབྱོར་གྱི་ས་དང་། གཟུང་འཛིན་གཉིས་སྟོང་རྟོགས་པའི་རྣལ་འབྱོར་གྱི་ས་དང་། ཆོས་
ཐམས་ཅད་བདེན་མེད་དུ་རྟོགས་པའི་རྣལ་འབྱོར་གྱི་ས་དང་གསུམ་བསྟན་ཅིང་། དེ་
ཡང་དང་པོ་ཉིད་ནས་ཐེག་ཆེན་དུ་རིགས་ངེས་པའི་བྱང་སེམས་ཀྱི་མཁྱེན་པའི་དབང་
དུ་བྱས་པ་ཡིན་ཏེ། དང་པོ་ཉིད་ནས་ཐེག་ཆེན་དུ་རིགས་ངེས་པའི་རྒྱན་གྱི་ཆེད་དུ་བྱ་
བའི་གདུལ་བྱས་འབྲས་བུ་བྱང་ཆེན་ཐོབ་པར་བྱ་བའི་ཕྱིར་དུ་ལམ་ཉམས་སུ་ལེན་པའི་
རིམ་པ་སྟོན་པ་སྐབས་སུ་བབས་པའི་ཕྱིར་རོ། །སྔ་རབས་པ་ཕལ་ཆེ་བ་སྐབས་འདིར་
རྣལ་འབྱོར་གྱི་ས་ལ་གང་ཟག་གི་བདག་མེད་རྟོགས་པའི་རྣལ་འབྱོར་གྱི་ས། གཟུང་མེད་



ཕར་ཕྱིན་སྤྱི་དོན།
248
རྟོགས་པའི་རྣལ་འབྱོར་གྱི་ས། འཛིན་མེད་རྟོགས་པའི་རྣལ་འབྱོར་གྱི་ས། བདག་མེད་
རྟོགས་པའི་རྣལ་འབྱོར་གྱི་ས་ཞེས་བཞིའི་ཐ་སྙད་བྱས་ནས་ལྟ་བ་བར་པ་གཉིས་ལ་རྟོགས་
དཀའ་སླ་ཡོད་པར་བཞེད་པ་མི་འཐད་པ་ཁོ་ན་ཏེ། རྣལ་འབྱོར་གྱི་ས་གཉིས་པའི་སྐབས་
སུ་བསྟན་པའི་ལྷན་ཅིག་དམིགས་ངེས་ཀྱི་རྟགས་ཀྱིས་སྔོན་པོ་དང་སྔོར་སྣང་དབང་ཤེས་
རྫས་གཞན་གྱིས་སྟོང་པར་གཏན་ལ་ཕབ་པའི་ལྟ བ་ལས་མཆོག་ཏུ་གྱུར་པ་རྣལ་འབྱོར་
གྱི་ས་གསུམ་པའི་སྐབས་སུ་བསྟན་པ་མེད་པའི་ཕྱིར་དང་། དེར་ཡང་རྩོད་པ་མཚུངས་
ཕྱིར་དང་། །ཞེས་ཕྱི་རོལ་ཡུལ་ལ་ལྟོས་པའི་གཟུང་འཛིན་རྫས་གཞན་ཁེགས་ན་ནང་
ཤེས་པ་ལ་ལྟོས་པའི་གཟུང་འཛིན་རྫས་གཞན་ཁེགས་དགོས་པར་གསུངས་པའི་ཕྱིར།
འོ་ན་ལྷན་ཅིག་དམིགས་ངེས་ཀྱི་དོན་གང་ཞེ་ན། དེ་ཡང་སློབ་དཔོན་ཆོས་མཆོག་
གིས་ལྷན་ཅིག་པ་ནི་དུས་གཅིག་པའོ། །དམིགས་པ་ནི་རྟོགས་པའོ། །ངེས་པ་ནི་ཁྱབ་
པའོ། །ཞེས་གསུངས་པ་ལས་ན། སྔོན་པོ་དང་སྔོར་སྣང་དབང་ཤེས་གཉིས་ཕན་ཚུན་
ཐ་དད་འབྲལ་མི་རུང་དུ་ལྷན་ཅིག་གནས་པ་དེ་དེ་གཉིས་ལྷན་ཅིག་དམིགས་ངེས་ཡིན་
པའི་འཇོག་བྱེད་དུ་སྨྲ་ཡི། ཁ་ཅིག་འཇོག་བྱེད་ཀྱི་ཟུར་དུ་སྔོན་པོ་དང་སྔོར་སྣང་དབང་
ཤེས་གཉིས་ངོ་བོ་གཅིག་པ་ཞེས་སམ་ངོ་བོ་ཐ་མི་དད་པ་ཞེས་སྦྱོར་བ་ནི། ལྷན་ཅིག་དམིགས་
ངེས་ཀྱི་རྟགས་ཀྱིས་སྔོན་པོ་དང་སྔོར་སྣང་དབང་ཤེས་རྫས་གཞན་མ་ཡིན་པར་སྒྲུབ་པ་
སྐབས་སུ་བབས་པའི་ཕྱིར་རྒོལ་རྣམ་དག་ལ་ཇི་ལྟ་བུ་ཞིག་དགོས་པ་མ་མཁྱེན་པས་ནོངས་
ཏེ་ཐུགས་མེད་དོ། །འོ་ན་རྣལ་འབྱོར་གྱི་ས་གཉིས་པ་གཏན་ལ་འབེབས་པའི་སྐབས་སུ་
ལྷན་ཅིག་དམིགས་ངེས་ཀྱི་གཏན་ཚིགས་འགོག་པར་མཛད་པའི་རྒྱུ་མཚན་ཅི་ཡིན་ཞེ་
ན༑ དེའི་རྒྱུ་མཚན་ཡོད་དེ། སློབ་དཔོན་རྣལ་འབྱོར་སྤྱོད་པ་པའི་དབུ་མ་པ་ཡིན་ཞིང་



249
སྐབས་ལྔ་པ།
རྣལ་འབྱོར་སྤྱོད་པ་བ་རྣམས་ཀྱིས་ལྷན་ཅིག་དམིགས་ངེས་ཀྱི་རྟགས་ལ་བརྟེན་ནས་ཕྱི་
རོལ་གྱི་དོན་འགོག་པར་མཛད་པའི་ཕྱིར་ཏེ། རྣམ་འགྲེལ་ལས། ངེས་པར་བློ་དང་
ལྷན་ཅིག་ཏུ། །ཅིག་ཅར་དུ་ནི་མྱོང་འགྱུར་བའི། །ཡུལ་ནི་དེ་ལས་གཞན་ཉིད་དུ། །རྣམ་
གང་གིས་ནི་འགྲུབ་པར་འགྱུར། ཞེས་དང་། རྣམ་ངེས་ལས། ལྷན་ཅིག་དམིགས་པ་
ངེས་པའི་ཕྱིར། །སྔོ་དང་དེ་བློ་གཞན་མ་ཡིན། །ཞེས་སོགས་རྒྱ་ཆེར་གསུངས་སོ། །
གཉིས་པ་གཞུང་རྩ་བས་བསྟན་ཚུལ་ནི། འདི་ལ་བསལ་བྱ་ཅི་ཡང་མེད། །ཞེས་
སོགས་ཀྱིས་གཙོ་བོར་འགྲེལ་པར་བཤད་པ་ལྟར་གྱི་རྣལ་འབྱོར་གྱི་ས་གསུམ་པ་གཏན་
ལ་འབེབས་པ་ཡིན་ཏེ། འདི་ལ་བསལ་བྱ་ཅི་ཡང་མེད། །ཅེས་པས། ཕུང་སོགས་ཀྱི་
ཆོས་རྣམས་དོན་དམ་པར་མ་གྲུབ་པ་དང་། བཞག་པར་བྱ་བ་ཅུང་ཟད་མེད། །ཅེས་
པས་ཕུང་སོགས་ཀྱི་ཆོས་རྣམས་ཐ་སྙད་དུ་ཡོད་པར་དང་། ཡང་དག་ཉིད་ལ་ཡང་དག་
ལྟ༑ ༑ཞེས་པས་ཕུང་སོགས་ཀྱི་ཆོས་ཐམས་ཅད་བདེན་མེད་དུ་མངོན་སུམ་དུ་རྟོགས་
པའི་ཡེ་ཤེས་ཉིད་དབུ་མའི་ལམ་ཡིན་པ་དང་། ཡང་དག་མཐོང་ནས་རྣམ་པར་གྲོལ།།
ཞེས་པས་ཡེ་ཤེས་དེ་ཉིད་ཐབས་ཁྱད་པར་ཅན་གྱིས་ཟིན་པའི་སྒོ་ནས་ཉམས་སུ་བླངས་
ན་སྒྲིབ་གཉིས་ལས་གྲོལ་བའི་སངས་རྒྱས་ཐོབ་ཅེས་བསྟན་པའི་ཕྱིར། འགྲེལ་པ་འདི་
ལས་བཤད་པ་ལྟར་ན་རྐང་པ་དང་པོས་ཕུང་སོགས་ཀྱི་ཆོས་རྣམས་ཐ་སྙད་དུ་ཡོད་པར་
བསྟན་པས་སྐུར་འདེབས་ཀྱི་མཐའ་སེལ་བ་དང་། རྐང་པ་གཉིས་པས་ཕུང་སོགས་ཀྱི་
ཆོས་རྣམས་དོན་དམ་པར་མེད་པར་བསྟན་པས་སྒྲོ་འདོགས་ཀྱི་མཐའ་སེལ་བར་འཆད་
དོ༑ ༑ཡང་གཞི་ལམ་འབྲས་གསུམ་གྱི་དབུ་མ་བསྟན་པ་ལ་ཡང་སྦྱར་རུང་སྟེ། རྐང་
པ་དང་པོ་གཉིས་ཀྱིས་གཞི་དབུ་མ་དང་། གསུམ་པས་ལམ་དབུ་མ་དང་། བཞི་པས་



250
ཕར་ཕྱིན་སྤྱི་དོན།
འབྲས་བུ་དབུ་མ་བསྟན་པའི་ཕྱིར་རོ། །ལྟ་བ་གཞན་སྟོང་སྨྲ་བའི་བོད་པ་རྣམས་གཞུང་
འདི་ལ་རྩིས་སོ་ཆེར་བྱས་ནས་རང་ལུགས་ཀྱི་ལྟ་བ་བསྟན་པར་སྨྲ་སྟེ། འཇིག་རྟེན་པའི་
ཁ་ངག་ལ་སྤྱང་ཀིའི་བུ་གསོས་པས་སྒོ་ཁྱིར་མི་རུང་བར་སྨྲ་བ་བཞིན་དུ་མཁྱེན་པར་མཛོད་
ཅིག འོ་ན་མཐོང་ལམ་རྩེ་སྦྱོར་གྱི་རྒྱུ་དང་འབྲས་བུ་གཞུང་གིས་བསྟན་ཚུལ་དེ་ལྟར་
ཡིན་ན། ངོ་བོ་དང་བྱེད་ལས་གཞུང་གིས་ཇི་ལྟར་བསྟན་ཞེ་ན། དེ་ཡང་། སྦྱིན་པ་ལ་
སོགས་རེ་རེ་ནི། །ཞེས་སོགས་ཀྱིས་སྦྱིན་སོགས་ཕར་ཕྱིན་དྲུག་སྒྲུབ་པའི་ནུས་པ་དང་
ལྡན་པའི་ཐེག་ཆེན་གྱི་མཐོང་ལམ་བཟོད་པ་བརྒྱད་འཆད་པ་ཡིན་ཏེ། འདིའི་མདོར་
ཕར་ཕྱིན་རེ་རེའི་ནང་དུ་དྲུག་དྲུག་ཚང་བར་བསྡུས་ནས་ཉམས་སུ་ལེན་པར་གསུངས་
པའི་ཕྱིར་ཏེ། འདི་ལ་བྱང་ཆུབ་སེམས་དཔའ་སེམས་དཔའ་ཆེན་པོ་སྦྱིན་པ་བྱིན་ཞིང་
སེམས་ཅན་རྣམས་ལ་བྱམས་པའི་ལུས་དང་ངག་དང་ཡིད་ཀྱི་ལས་ཉེ་བར་གནས་པར་
གྱུར་ཏེ་དགེ་བའི་རྩ་བ་དེ་དག་ཀྱང་ཉན་ཐོས་དང་རང་སངས་རྒྱས་སུ་མི་བསྔོ་ཡི་སེམས་
ཅན་ཐམས་ཅད་དང་ཐུན་མོང་དུ་བྱས་ཏེ་བླ་ན་མེད་པ་ཡང་དག་པར་རྫོགས་པའི་བྱང་
ཆུབ་ཏུ་བསྔོ་སྟེ། ཞེས་གསུངས་པའི་ཕྱིར་རོ། །འོ་ན་གཉེན་པོ་མཐོང་ལམ་རྩེ་སྦྱོར་
གྱི་སྤང་བྱ་མཐོང་སྤངས་རྟོག་པ་སྤངས་ཟིན་པའི་རྗེས་སུ་མཐོང་ལམ་རྣམ་གྲོལ་ལམ་
ལ་གནས་པའི་བྱང་ཆུབ་སེམས་དཔའ་ཏིང་ངེ་འཛིན་ཇི་ལྟ་བུ་ཞིག་ལ་སྙོམས་པར་འཇུག་
ཅེ་ན། རྣམ་གྲོལ་ལམ་གྱིས་བསྡུས་པའི་སེངྒེ་རྣམ་བསྒྱིངས་ལྟ་བུའི་ཏིང་ངེ་འཛིན་ལ་སྙོམས་
པར་འཇུག ཅེས་འཆད་པ་ལ། མདོ་ལས། ཕྱིན་དྲུག་ལ་གནས་ནས་བྱང་ཆུབ་སེམས་
དཔའ་སེམས་དཔའ་ཆེན་པོ་ཡང་མཐར་གྱིས་གནས་པའི་སྙོམས་པར་འཇུག་པ་དགུ་པོ་
འདི་དག་རྣམ་པར་ཕྱེ་ཞིང་སེངྒེ་རྣམ་པར་བསྒྱིངས་པ་ལ་སྙོམས་པར་འཇུག་གོ །ཏིང་



251
སྐབས་ལྔ་པ།
ངེ་འཛིན་དེ་ལ་གནས་ནས་རྟེན་ཅིང་འབྲེལ་པར་འབྱུང་བ་ཡན་ལག་བཅུ་གཉིས་ལུགས་
དང་མཐུན་པ་དང་ལུགས་དང་མི་མཐུན་པ་ལ་སོ་སོར་རྟོག་གོ །ཞེས་གསུངས། དེའི་
དགོངས་པ་འགྲེལ་བ་ལ་བསྟན་བཅོས་སུ། དེ་ནས་སེངྒེ་རྣམ་བསྒྱིངས་པའི། །ཞེས་སོགས་
བློཀ་གཅིག་གསུངས་ཏེ། ཉི་སྣང་ལས། དེ་ལ་དབང་དུ་བྱ་བའི་ཕྱིར་ཏིང་ངེ་འཛིན་
ལ་སྙོམས་པར་འཇུག་པ་ནི། དེ་ནས་སེང་གེ་རྣམ་བསྒྱིངས་པའི། །ཞེས་དང་། སློབ་
དཔོན་གྱིས་ཀྱང་། མཐོང་བའི་ལམ་ཐོབ་པའི་རྣལ་འབྱོར་པ་དེ་ཉོན་མོངས་པའི་སྒྲིབ་
པ་དང་ཤེས་བྱའི་སྒྲིབ་པའི་འཇིགས་པ་མེད་པའི་ཕྱིར་སེངྒེ་རྣམ་པར་བསྒྱིངས་པ་ལ་སྙོམས་
པར་འཇུག་གོ །ཞེས་གསུངས། དེ་ལྟར་ན་དེ་ནས་ཅེས་པ་རྐང་པ་དང་པོ་གཉིས་ཀྱིས་
མཉམ་གཞག་གི་བསྡུས་པའི་མཐོང་ལམ་རྣམ་གྲོལ་ལམ་དང་། རྐང་པ་ཕྱི་མ་གཉིས་
ཀྱིས་རྟེན་འབྲེལ་ལུགས་འབྱུང་ལྡོག་ལ་རྟོག་པའི་རྗེས་ཐོབ་ཡེ་ཤེས་བསྟན་ལ། རྣམ་གྲོལ་
ལམ་གྱིས་མཐོང་སྤངས་སུ་གྱུར་པའི་སྒྲིབ་པ་མཐའ་དག་སྤངས་པས་བག་ཚ་བ་མེད་པར་
བཤད་པ་ཉིད་ཀྱིས་མཐོང་ལམ་རྩེ་སྦྱོར་གྱི་བྱེད་ལས་སྟོན་པ་ལ་ཡང་སྦྱར་རོ། །
སྐབས་འདིར་རྟེན་འབྲེལ་གྱི་མཐའ་དཔྱད་པ་ལ་གཉིས་ཏེ། རྟེན་འབྲེལ་སྤྱིའི་
རྣམ་གཞག་དང་། གནས་སྐབས་པའི་རྟེན་འབྲེལ་བྱེ་བྲག་ཏུ་བཤད་པའོ། །དང་པོ་ནི།
དེ་ཡང་རྟེན་འབྲེལ་གྱི་སྐད་དོད་ལ་པྲ་ཏི་ཏ་ཞེས་པ་བརྟེན་པ་ལྟོས་པ་ཕྲད་པ་གསུམ་ཀ་
ལ་འཇུག་པའི་དབང་དུ་བྱས་ན་ཆོས་ཐམས་ཅད་ལ་ཁྱབ་པ་ཡིན་ཏེ། ཆོས་ཐམས་ཅད་
བརྟེན་ནས་གྲུབ་ལྟོས་ནས་གྲུབ་ཕྲད་ནས་གྲུབ་པའི་ཕྱིར་ཏེ། རྩ་ཤེས་ལས། གང་ཕྱིར་
རྟེཎྜ་འབྱུང་མ་ཡིན་པའི། །ཆོས་འགའ་ཡོད་པ་མ་ཡིན་པ། །དེའི་ཕྱིར་སྟོང་པ་མ་ཡིན་
པའི། །ཆོས་འགའ་ཡོད་པ་མ་ཡིན་ནོ། །ཞེས་གསུངས། ཡང་བརྟེན་ནས་འབྱུང་བའི་



252
ཕར་ཕྱིན་སྤྱི་དོན།
སྐད་དོད་པྲ་ཏི་ཏ་ས་མུད་པ་ཏ་ཞེས་པའི་སྒྲ་རྒྱུ་ལ་བརྟེན་ནས་འབྲས་བུ་འབྱུང་བ་ལ་འཇུག་
པའི་དབང་དུ་བྱས་ན། འདུས་བྱས་ཁོ་ན་ལ་རྟེན་འབྲེལ་དུ་བཞག་སྟེ། མདོ་ལས། གང་
ཞིག་རྐྱེན་ལས་སྐྱེས་པ་དེ་མ་སྐྱེས། །ཞེས་སོགས་དང་། མཁས་པས་རྟེན་འབྱུང་ཆོས་
རྣམས་རྟོགས་གྱུར་ཏེ། །མཐར་ལྟ་བ་ལ་བརྟེན་པར་ཡང་མི་བྱེད། །རྒྱུ་དང་བཅས་
ཤིང་རྐྱེན་བཅས་ཆོས་ཤེས་ཀྱི། །རྒྱུ་མེད་རྐྱེན་མེད་ཆོས་ཉིད་ཡོད་མ་ཡིན། །ཞེས་གསུངས།
དེ་ཡང་སེམས་ཙམ་པ་རྣམས་ནི་སྒྲ་དོག་པའི་དབང་དུ་བྱས་ནས་རྟེན་འབྲེལ་ལ་འདུས་
བྱས་ཀྱིས་ཁྱབ་པར་བཞེད། དབུ་མ་པ་སྒྲ་ཡངས་པའི་དབང་དུ་བྱས་ནས་རང་གི་མཚན་
ཉིད་འཛིན་པའི་ཆོས་ལ་རྟེན་འབྲེལ་གྱིས་ཁྱབ་པར་བཞེད་དོ། །
གཉིས་པ་ལ་གཉིས་ཏེ། ཤེས་བྱེད་ཀྱི་མདོ་འགོད་པ་དང་ མདོའི་དོན་བཤད་
པའོ། །དང་པོ་ནི། ས་ལུ་ལྗང་པའི་མདོ་ལས། དགེ་སློང་དག་སུས་རྟེན་ཅིང་འབྲེལ་
པ་འབྱུང་བ་མཐོང་བ་དེས་ཆོས་མཐོང་ངོ༌། །སུས་ཆོས་མཐོང་བ་དེས་སངས་རྒྱས་
མཐོང་ངོ༌། །ཞེས་གསུངས་པ་དེ་ལ། རྟེན་ཅིང་འབྲེལ་པར་འབྱུང་བ་གང་ཞེ་ན། རྟེན་
ཅིང་འབྲེལ་པར་འབྱུང་བ་ཞེས་བྱ་བ་ནི་འདི་ལྟ་སྟེ། འདི་ཡོད་པས་ན་འདི་འབྱུང་ལ་
འདི་སྐྱེས་པའི་ཕྱིར་འདི་སྐྱེ་བ་སྟེ། གང་འདི་མ་རིག་པའི་རྐྱེན་གྱིས་འདུ་བྱེད། འདུ་
བྱེད་ཀྱི་རྐྱེན་གྱིས་རྣམ་པར་ཤེས་པ། རྣམ་པར་ཤེས་པའི་རྐྱེན་གྱིས་མིང་དང་གཟུགས།
མིང་དང་གཟུགས་ཀྱི་རྐྱེན་གྱིས་སྐྱེ་མཆེད་དྲུག །སྐྱེ་མཆེད་དྲུག་གི་རྐྱེན་གྱིས་རེག་པ།
རེག་པའི་རྐྱེན་གྱིས་ཚོར་བ། ཚོར་བའི་རྐྱེན་གྱིས་སྲེད་པ། སྲེད་པའི་རྐྱེན་གྱིས་ལེན་
པ༔ ལེན་པའི་རྐྱེན་གྱིས་སྲིད་པ། སྲིད་པའི་རྐྱེན་གྱིས་སྐྱེ་བ། སྐྱེ་བའི་རྐྱེན་གྱིས་རྒ་ཤི་
དང༌། མྱ་ངན་དང་། སྨྲེ་སྔགས་འདོན་པ་དང༌། སྡུག་བསྔལ་བ་དང་། ཡིད་མི་བདེ་



253
སྐབས་ལྔ་པ།
བ་དང་། འཁྲུག་པ་རྣམས་འབྱུང་བར་འགྱུར་ཏེ། དེ་ལྟར་སྡུག་བསྔལ་གྱི་ཕུང་པོ་ཆེན་
པོ་འབའ་ཞིག་པ་འདི་འབྱུང་བར་འགྱུར་རོ། །དེ་ལ་མ་རིག་པ་འགགས་པས་འདུ་བྱེད་
འགག འདུ་བྱེད་འགགས་པས་རྣམ་པར་ཤེས་པ་འགག རྣམ་པར་ཤེས་པ་འགགས་
པས་མིང་དང་གཟུགས་འགག མིང་དང་གཟུགས་འགགས་པས་སྐྱེ་མཆེད་དྲུག་འགག
སྐྱེ་མཆེད་དྲུག་འགགས་པས་རེག་པ་འགག རེག་པ་འགགས་པས་ཚོར་བ་འགག ཚོར་
བ་འགགས་པས་སྲེད་པ་འགག སྲེད་པ་འགགས་པས་ལེན་པ་འགག ལེན་པ་འགགས་
པས་སྲིད་པ་འགག སྲིད་པ་འགགས་པས་སྐྱེ་བ་འགག སྐྱེ་བ་འགགས་པས་རྒ་ཤི་དང་།
མྱ་ངན་དང༌། སྨྲེ་སྔགས་འདོན་པ་དང་། སྡུག་བསྔལ་བ་དང༌། ཡིད་མི་བདེ་བ་དང་།
འཁྲུག་པ་རྣམས་འགག་པར་འགྱུར་ཏེ། དེ་ལྟར་སྡུག་བསྔལ་གྱི་ཕུང་པོ་ཆེན་པོ་འབའ་
ཞིག་པ་འདི་འགག་པར་འགྱུར་རོ། །ཞེས་གསུངས། གཉིས་པ་མདོའི་དོན་བཤད་པ་
ལ་གཉིས་ཏེ། ཚིག་དོན་བཤད་པ་དང་། རྟེན་འབྲེལ་གྱི་དབྱེ་བ་བཤད་པའོ། །དང་པོ་
ནི༑ འདི་ཡོད་པས་འདི་འབྱུང་ཞེས་པའི་མདོ་དོན་ཡོད་དེ། ཕྱི་ནང་གི་དངོས་པོ་རྣམས་
དབང་ཕྱུག་སོགས་ཀྱི་བློའི་གཡོ་བ་སྔོན་དུ་སོང་བ་མ་ཡིན་པར་རང་གི་རྒྱུ་རྐྱེན་ལས་བྱུང་
བར་བསྟན་པའི་ཕྱིར། འདི་སྐྱེས་པའི་ཕྱིར་འདི་སྐྱེ་ཞེས་པའི་མདོ་དོན་ཡོད་དེ། ཕྱི་
ནང་གི་དངོས་པོ་རྣམས་རང་གི་རྒྱུ་རྐྱེན་མི་རྟག་པ་ལས་བྱུང་བར་བསྟན་པའི་ཕྱིར། གང་
འདི་མ་རིག་པ་ཞེས་སོགས་ཀྱི་མདོ་དོན་ཡོད་དེ། ཕྱི་ནང་གི་དངོས་པོ་རྣམས་ཀྱི་རྒྱུ་རྐྱེན་
མི་རྟག་ཀྱང་རྒྱུ་ཐམས་ཅད་ལས་འབྲས་བུ་ཐམས་ཅད་མི་འབྱུང་གི་རང་རང་སྐྱེད་ནུས་
ཀྱི་རྗེས་སུ་མཐུན་པའི་རྒྱུ་ལས་བྱུང་ཞེས་བསྟན་པའི་ཕྱིར་ཏེ། ཀུན་བཏུས་ལས། མཚན་
ཉིད་ཀྱིས་ཇི་ལྟ་བུ་ཞེ་ན། གཡོ་བ་མེད་པའི་རྐྱེན་ལས་བྱུང་བ་དང་མི་རྟག་པའི་རྐྱེན་ལས་



254
ཕར་ཕྱིན་སྤྱི་དོན།
བྱུང་བ་དང་ནུསཔའི་རྐྱེན་ལས་བྱུང་བའི་ཕྱིར་རོ། །ཞེས་གསུངས། དེ་ཡང་གང་འདི་
མ་རིག་པ་ཞེས་པ་ནས། འབྱུང་བར་འགྱུར་རོ་ཞེས་པའི་བར་གྱིས་ཀུན་ནས་ཉོན་མོངས་
ཀྱི་ལུགས་མཐུན་གྱི་རྟེན་འབྲེལ་དངོས་སུ་བསྟན་ནས། ལུགས་ལྡོག་གི་རྟེན་འབྲེལ་ཤུགས་
ལ་བསྟན་ཅིང་། གང་འདི་མ་རིག་པ་འགགས་ཞེས་པ་ནས། འགགས་པར་འགྱུར་རོ་
ཞེས་པའི་བར་གྱི་རྣམ་པར་བྱང་བའི་ལུགས་མཐུན་གྱི་རྟེན་འབྲེལ་དངོས་སུ་བསྟན་ནས་
ལུགས་ལྡོག་གི་རྟེན་འབྲེལ་ཤུགས་ལ་བསྟན་ལ། དེ་ལྟར་བསྟན་པའི་དགོས་པ་ནི་འཁོར་
བར་འཇུག་པ་དང་ལྡོག་པ་ལ་རྨོངས་པའི་གདུལ་བྱ་རྣམས་རྨོངས་པ་དེ་དང་བྲལ་བའི་
ཆེད་ཡིན་པའི་ཕྱིར་ཏེ། ས་ལུ་ལྗང་པའི་རྒྱ་ཆེར་འགྲེལ་ལས། འཁོར་བར་འཇུག་པ་
དང་ལྡོག་པ་ལ་རྨོངས་པ་དེ་རྣམས་རྨོངས་པ་དེ་དང་བྲལ་བའི་ཕྱིར་ལུགས་སུ་འབྱུང་བ་
དང་ལུགས་སུ་མི་འབྱུང་བ་རྣམ་པ་གཉིས་ཀྱིས་ཀུན་ནས་ཉོན་མོངས་པ་དང་རྣམ་པར་
བྱང་བའི་ཕྱོགས་ལས་བརྩམས་ཏེ་རྟེན་ཅིང་འབྲེལ་པར་འབྱུང་བར་བསྟན་ཏོ། །ཞེས་
གསུངས།
གཉིས་པ་ལ་གཉིས། ཀུན་ནས་ཉོན་མོངས་ཀྱི་རྟེན་འབྲེལ་བཤད་པ་དང་། རྣམ་
བྱང་གི་རྟེན་འབྲེལ་བཤད་པའོ། །དང་པོ་ལ་བརྒྱུད་ཡོད་དེ། དབྱེ་བ། བསྡུ་བ། རྐྱེན་
དུ་འགྱུར་ཚུལ། རང་རང་གི་བྱེད་ལས། ཚེ་དུ་ལ་རྫོགས་པ། ས་མཚུངས་པའི་རྣམ་
གཞག ཇི་ལྟར་སྒོམ་པའི་ཚུལ། དེ་ལྟར་བསྒོམས་པའི་ཕན་ཡོན་ནོ། །དང་པོ་ནི།
འདིར་བསྟན་ཉོན་མོངས་ཀྱི་རྟེན་འབྲེལ་ལ་བཅུ་གཉིས་ཡོད་དེ། ཡན་ལག་བཅུ་གཉིས་
ཀྱི་ཐོག་མའི་མ་རིག་པ་ནས། རྒ་ཤི་གཉིས་གཅིག་ཏུ་བྱས་པའི་བར་དུ་ཡོད་པའི་ཕྱིར།
དེའི་དང་པོ་ཡན་ལག་བཅུ་གཉིས་ཀྱི་ཐོག་མའི་མ་རིག་པའི་ངོ་བོ་ཡོད་དེ། གང་ཟག་



255
སྐབས་ལྔ་པ།
གི་བདག་མེད་རྟོགས་པའི་ཡེ་ཤེས་ཀྱི་འགལ་ཟླ་མི་མཐུན་ཕྱོགས་སུ་གྱུར་པའི་གང་ཟག་
གི་བདག་འཛིན་གྱིས་བསྡུས་པའི་སེམས་བྱུང་རྨོངས་པ་དེ་དེའི་ངོ་བོ་ཡིན་པའི་ཕྱིར། འདི་
སོ་སྐྱེ་ཁོ་ནའི་རྟེན་ལ་ཡོད་ཀྱི་འཕགས་རྒྱུད་ལ་མེད་དེ། རྟེན་འབྲེལ་མདོ་འགྲེལ་ལས།
བདེན་པ་མཐོང་ལ་འཕེན་པ་མེད། །སྲེད་དང་བྲལ་ལ་ཡང་སྲིད་མེད། །ཞེས་གཕགས་
པ་ལ་ཡང་སྲིད་དུ་འཕེན་བྱེད་ཀྱི་ལས་གསར་དུ་བསོག་པ་མེད་པར་གསུངས་པའི་ཕྱིར།
འོ་ན་ཡན་ལག་བཅུ་གཉིས་ཀྱི་ནང་ཚན་དུ་གྱུར་པའི་མ་རིག་པ་དེ་མཐོང་སྤངས་དང་སྒོམ་
སྤུངས་གང་ཡིན་ཞེ་ན། འདི་ལ་དོན་གསང་མཁན་པོ་ན་རེ། རྟེན་འབྲེལ་ཡན་ལག་
བཅུ་གཉིས་ཀྱི་ནང་ཚན་དུ་གྱུར་པའི་མ་རིག་པ་ཡིན་ན་མཐོང་སྤངས་ཡིན་པས་ཁྱབ་སྟེ།
འཕགས་རྒྱུད་ལ་དེ་མེད་པའི་ཕྱིར་ཏེ། འཕགས་རྒྱུད་ལ་ཡང་སྲིད་ཕྱི་མའི་ཕུང་པོ་འཕེན་
བྱེད་ཀྱི་ལས་གསར་དུ་བསོག་པ་མེད་པའི་ཕྱིར། བདེན་པ་མཐོང་ལ་འཕེན་པ་མེད། །ཞེས་
གསུངས་པའི་ཕྱིར། ཞེས་གསུངས། དེ་ལ་མཁས་པ་ཁ་ཅིག གྲུབ་མཐས་བློ་མ་བསྒྱུར་
བ་དུད་འགྲོའི་རྒྱུད་ལ་ཡན་ལག་བཅུ་གཉིས་ཀྱི་ནང་ཚན་དུ་གྱུར་པའི་མ་རིག་པ་མེད་པར་
ཐལ: དེ་ཡིན་ན་མཐོང་སྤངས་ཡིན་པས་ཁྱབ་དེའི་རྒྱུད་ལ་མཐོང་སྤངས་མེད་པའི་ཕྱིར་
ཏེ༔ དེའི་རྒྱུད་ལ་མ་རིག་པ་ཀུན་བརྟགས་མེད་པའི་ཕྱིར། རྩ་བར་འདོད་ན། དེ་ཡོད་
པར་ཐལ། དེའི་རྒྱུད་ལ་ཡང་སྲིད་ཕྱི་མའི་ཕུང་པོ་འཕེན་བྱེད་ཀྱི་ལས་གསར་དུ་བསོག་
པ་ཡོད་པའི་ཕྱིར། དེས་ན སྒོམ་སྤངས་སུ་རིགས་སོ་གསུངས། ལུགས་དང་པོ་མི་འཐད་
དེ༑ དེ་ལྟར་ན་རྒྱུན་ཞུགས་ཀྱིས་ཡན་ལག་བཅུ་གཉིས་ཀྱི་ནང་ཚན་དུ་གྱུར་པའི་མ་རིག་
པ་མཐོང་སྤངས་སྤངས་པས་དེའི་ནང་ཚན་དུ་གྱུར་པའི་མ་རིག་པ་སྤང་དགོས་པ་ལ་དེ་
མ་སྤངས་པའི་ཕྱིར། རྒྱུན་ཞུགས་ཀྱིས་དེའི་ནང་ཚན་དུ་གྱུར་པའི་མ་རིག་པ་མཐོང་



256
ཕར་ཕྱིན་སྤྱི་དོན།
སྤངས་སྤངས་ཏེ། རྣལ་འབྱོར་སྤྱོད་པའི་ས་ལས། རྒྱུན་དུ་ཞུགས་པས་ཡན་ལག་དུ་
སྤངས་ཞེ་ན། ཐམས་ཅད་ཀྱི་ཕྱོགས་གཅིག་སྟེ། གང་ཡང་རུང་བ་རིལ་གྱི་སྤངས་པ་
ནི་མ་ཡིན་ནོ། །ཞེས་གསུངས། ཕྱི་མ་གྲུབ་སྟེ། འཇིག་ལྟ་ལྷན་སྐྱེས་མ་སྤངས་པའི་
ཕྱིར་ཏེ། རྣམ་འགྲེལ་ལས། ལྷན་ཅིག་སྐྱེས་པ་མ་སྤངས་ཕྱིར། །སྤངས་ན་སྲིད་པ་ག་
ལ་ཡོད། ཞེས་གསུངས། ལུགས་གཉིས་པ་མི་འཐད་དེ། ཀུན་བཏུས་ལས། ངན་སོང་
བའི་ཕུང་པོ་དང་སྐྱེ་མཆེད་དང་ཁམས་རྣམས་ནི་མཐོང་བས་སྤང་བར་ལྟ་བར་བྱའོ། །ཞེས་
ངན་སོང་བའི་ཕུང་ཁམས་སྐྱེ་མཆེད་མཐོང་སྤངས་སུ་བཤད་པའི་ཕྱིར། རང་ལུགས་
ཡན་ལག་བཅུ་གཉིས་ཀྱི་ནང་ཚན་དུ་གྱུར་པའི་མ་རིག་པ་རང་གི་ངོ་བོ་སྒོམ་སྤངས་ཡིན་
ཀྱང་། དབྱེ་ན་མཐོང་སྤངས་དང་སྒོམ་སྤངས་གཉིས་སུ་ཡོད་དེ། རྒྱུན་ཞུགས་ཀྱིས་
མཐོང་སྤངས་སུ་གྱུར་པའི་ཡན་ལག་བཅུ་གཉིས་ཀྱི་ནང་ཚན་དུ་གྱུར་པའི་མ་རིག་པ་
སྤངས། སྒོམ་སྤངས་སུ་གྱུར་པའི་ཡན་ལག་བཅུ་གཉིས་ཀྱི་ནང་ཚན་དུ་གྱུར་པའི་མ་
རིག་པ་མ་སྤངས། ཉན་ཐོས་དགྲ་བཅོམ་པས་དེ་བགཉིས་ཀ་སྤངས་པའི་ཕྱིར་རོ། །ཡང་
སྤྱིར་ཉོན་མོངས་ཅན་གྱི་མ་རིག་པ་ལ་ལས་རྒྱུ་འབྲས་ལ་རྨོངས་པའི་ཉོན་མོངས་ཅན་གྱི་
མ་རིག་པ་དང་། དེ་ཁོ་ན་ཉིད་ལ་རྨོངས་པའི་ཉོན་མོངས་ཅན་གྱི་མ་རིག་པ་གཉིས་ཡོད་
དེ༑ ཀུན་བཏུས་ལས། རྨོངས་པ་ནི་གཉིས་ཏེ། འབྲས་བུ་རྣམ་པར་སྨིན་པ་ལ་རྨོངས་
པ་དང་དེ་ཁོ་ནའི་དོན་ལ་རྨོངས་པའོ། །འབྲས་བུ་རྣམ་པར་སྨིན་པ་ལ་རྨོངས་པའི་ནི་
མི་དགེ་བའི་འདུ་བྱེད་རྣམས་འབྱུང་ངོ་། །དེ་ཁོ་ནའི་དོན་ལ་རྨོངས་པའི་ནི་བསོད་ནམས་
དང་མི་གཡོ་བའི་འདུ་བྱེད་རྣམས་སོ། །ཞེས་པ་སུངས། །ཡན་ལག་བཅུ་གཉིས་ཀྱི་ནང་
ཚན་དུ་གྱུར་པའི་མ་རིག་པ་ཡིན་ན། དེ་ཁོ་ན་ཉིད་ལ་རྨོངས་པའི་མ་རིག་པ་ཡིན་པས་



257
སྐབས་ལྔ་པ།
ཁྱབ་སྟེ། དེ་ཡིན་ན་གང་ཟག་གི་བདག་འཛིན་ཡིན་དགོས་པའི་ཕྱིར། ཡང་ཉོན་མོངས་
ཅན་གྱི་མ་རིག་པ་ལ་རྒྱུའི་ཀུན་སློང་གི་མ་རིག་པ་དང་། དུས་ཀྱི་ཀུན་སློང་གི་མ་རིག་
པ་གཉིས་ཡོད་ཀྱང་ཡན་ལག་བཅུ་གཉིས་ཀྱི་ནང་ཚན་དུ་གྱུར་པའི་མ་རིག་པ་ཡིན་ན་རྒྱུའི་
ཀུན་སློང་གི་མ་རིག་པ་ཡིན་པས་ཁྱབ་སྟེ། དེ་ཡིན་ན་རང་འབྲས་རྟེན་འབྲེལ་ཕྱི་མ་རྣམས་
ཀུན་ནས་སློང་བྱེད་ཡིན་དགོས་པའི་ཕྱིར། གཉིས་པ་ཡན་ལག་བཅུ་གཉིས་ཀྱི་ནང་ཚན་
དུ་གྱུར་པའི་འདུ་བྱེད་ཀྱི་རྟེན་འབྲེལ་གྱི་ངོ་བོ་ཡོད་དེ། རང་རྒྱུ་ཡན་ལག་བཅུ་གཉིས་
ཀྱི་ཐོག་མའི་མ་རིག་པས་ཀུན་ནས་བསླང་ཞིང་རང་འབྲས་ཡང་སྲིད་ཕྱི་མ་འཕེན་བྱེད་
ཀྱི་སེམས་པ་དེ་དེའི་ངོ་བོ་ཡིན་པའི་ཕྱིར། དེ་ལ་དབྱེ་ན་ཡན་ལག་བཅུ་གཉིས་ཀྱི་ནང་
ཚན་དུ་གྱུར་པའི་བསོད་ནམས་ཀྱི་ལས། བསོད་ནམས་མ་ཡིན་པའི་ལས། མི་གཡོ་
བའི་ལས་དང་གསུམ། དང་པོ་ནི། འདོད་པའི་བདེ་འགྲོར་འཕེན་བྱེད་ཀྱི་ལས་ཡིན་
ལ༑ དེ་ལ་དབྱེ་ན་མིར་འཕེན་བྱེད་ཀྱི་ལས་དང་། འདོད་ལྷར་འཕེན་བྱེད་ཀྱི་ལས་
གཉིས། དང་པོ་ལ་གླིང་བཞིའི་མིར་འཕེན་བྱེད་ཀྱི་ལས་བཞི་དང་། གཉིས་པ་ལ་འདོད་
ལྷ་རིགས་དྲུག་གི་ལྷར་འཕེན་བྱེད་ཀྱི་ལས་དྲུག་ཡོད། གཉིས་པ་ནི་ངན་འགྲོར་འཕེན་
བྱེད་ཀྱི་ལས་ཡིན་ལ། །དེ་ལ་དབྱེ་ན་ངན་སོང་གསུམ་དུ་འཕེན་བྱེད་ཀྱི་ལས་གསུམ་
ཡོད། གསུམ་པ་ནི་ཁམས་གོང་དུ་འཕེན་བྱེད་ཀྱི་ལས་ཡིན་ལ། དེ་ལ་དབྱེ་ན་གཟུགས་
ཁམས་སུ་འཕེན་བྱེད་ཀྱི་ལས་དང་། གཟུགས་མེད་ཁམས་སུ་འཕེན་བྱེད་ཀྱི་ལས་གཉིས།
དང་པོ་ལ་དབྱེ་ན་བསམ་གཏན་དང་པོ་ནས་བསམ་གཏན་བཞི་པའི་བར་འཕེན་བྱེད་ཀྱི་
ལས་བཞི: དང་པོ་ལ་ཚངས་རིས་ཚངས་པ་མདུན་ན་འདོན་ཚངས་ཆེན་དུ་འཕེན་བྱེད་
ཀྱི་ལས་དང་གསུམ། གཉིས་པ་ལ་དབྱེ་ན་འོད་ཆུང་ཚད་མེད་འོད་འོད་གསལ་དུ་འཕེན་



ཕར་ཕྱིན་སྤྱི་དོན།
258
བྱེད་ཀྱི་ལས་དང་གསུམ། གསུམ་པ་ལ་དབྱེ་ན་དགེ་ཆུང་ཚད་མེད་དགེ་དགེ་རྒྱས་སུ་
འཕེན་བྱེད་ཀྱི་ལས་དང་གསུམ། བཞི་པ་ལ་དབྱེ་ན་སྤྲིན་མེད་བསོད་ནམས་སྐྱེས་འབྲས་
བུ་ཆེ། མི་ཆེ་བ་མི་གདུང་བ་གྱ་ནོམ་སྣང་བ་ཤིན་ཏུ་མཐོང་འོག་མིན་དུ་འཕེན་བྱེད་ཀྱི་
ལས་དང་བརྒྱད། གཉིས་པ་ལ་དབྱེ་ན་ནམ་མཁའ་མཐའ་ཡས་རྣམ་ཤེས་མཐའ་ཡས་
ཅི་ཡང་མེད་སྲིད་རྩེར་འཕེན་བྱེད་ཀྱི་ལས་དང་བཞི་ཡོད། འོ་ན། བསོད་ནམས་ཀྱི་
ལས་ལ་སོགས་པའི་ལས་གསུམ་པོ་དེ་ཉོན་མོངས་ཅན་གྱི་མ་རིག་པས་ཀུན་ནས་སློང་ཚུལ་
ཇི་ལྟར་ཡིན་ཞེ་ན། ལས་རྒྱུ་འབྲས་ལ་རྨོངས་པའི་མ་རིག་པས་བསོད་ནམས་མ་ཡིན་
པའི་ལས་ཀུན་ནས་སློང་བ་དང་། དེ་ཁོ་ན་ཉིད་ལ་རྨོངས་པའི་མ་རིག་པས་བསོད་ནམས་
དང་མི་གཡོ་བའི་ལས་ཀུན་ནས་སློང་བར་ཀུན་བཏུས་ཀྱི་ལུང་གོང་དུ་དྲངས་པས་བསྟན་
ལ༑ དེ་ཡང་ལས་རྒྱུ་འབྲས་ལ་རྨོངས་པའི་ཉོན་མོངས་ཅན་གྱི་མ་རིག་པས་བསོད་ནམས་
མ་ཡིན་པའི་ལས་ཀྱི་དུས་ཀྱི་ཀུན་སློང་བྱེད་པ་སྲིད་དེ། བསོད་ནམས་མ་ཡིན་པའི་ལས་
ཡིན་ན་རང་དང་མཚུངས་ལྡན་གྱི་མ་རིག་པ་ཡོད་པས་ཁྱབ་པའི་ཕྱིར་ཏེ། ཉོན་མོངས་
ཅན་གྱི་སེམས་ཡིན་ན་རང་གི་གྲོགས་སུ་གྱུར་པའི་ཉོན་མོངས་ཅན་གྱི་མ་རིག་པ་དང་
མཚུངས་ལྡན་ཡིན་དགོས་པའི་ཕྱིར་ཏེ། མཛོད་ལས། རྨོངས་དང་བག་མེད་ལེ་ལོ་
དང་། །མ་དད་པ་དང་རྨུགས་དང་རྒོད། །ཉོན་མོངས་ཅན་ལ་རྟག་ཏུ་འབྱུང་། །ཞེས་
གསུངས། ལས་རྒྱུ་འབྲས་ལ་རྨོངས་པའི་ཉོན་མོངས་ཅན་གྱི་མ་རིག་པས་བསོད་ནམས་
མ་ཡིན་པའི་ལས་ཀྱི་རྒྱུའི་ཀུན་སློང་བྱེད་པ་མི་སྲིད་དེ། རྒྱུའི་ཀུན་སློང་གི་མ་རིག་པ་
ཡིན་ན། དེ་ཁོ་ན་ཉིད་ལ་རྨོངས་པའི་མ་རིག་པ་ཡིན་དགོས་པའི་ཕྱིར། དེ་ཁོ་ན་ཉིད་
ལ་རྨོངས་པའི་ཉོན་མོངས་ཅན་གྱི་མ་རིག་པས་རང་འབྲས་བསོད་ནམས་དང་། མི་གཡོ་



སྐབས་ལྔ་པ།
259
བའི་ལས་ཀྱི་རྒྱུའི་ཀུན་སློང་བྱེད་པ་སྲིད་དེ། འཁོར་བས་བསྡུས་པའི་ལས་ཡིན་ན། རང་
རྒྱུ་ཉོན་མོངས་ཅན་གྱི་མ་རིག་པས་ཀུན་ནས་བསླང་བ་ཡིན་དགོས་པའི་ཕྱིར་ཏེ། རྟེན་
འབྲེལ་ཡན་ལག་བཅུ་གཉིས་ཀྱི་ནང་ཚན་དུ་གྱུར་པའི་འདུ་བྱེད་ཡིན་ན། རང་རྒྱུ་ཉོན་
མོངས་ཅན་གྱི་མ་རིག་པས་ཀུན་ནས་བསླང་བ་ཡིན་དགོས། དེའི་ནང་ཚན་དུ་གྱུར་པའི་
སྲིད་པ་ཡིན་ནའང་རང་རྒྱུ་ཉོན་མོངས་ཅན་གྱི་མ་རིག་པས་ཀུན་ནས་བསླང་བ་ཡིན་དགོས་
པའི་ཕྱིར། དེས་དེའི་དུས་ཀྱི་ཀུན་སློང་བྱེད་པ་མི་སྲིད་དེ། བསོད་ནམས་ཀྱི་ལས་ཡིན་
ན་རང་གི་གྲོགས་སུ་གྱུར་པའི་ཉོན་མོངས་ཅན་གྱི་མ་རིག་པ་དང་མཚུངས་ལྡན་མ་ཡིན་
དགོས། མི་གཡོ་བའི་ལས་ཡིན་ན་ཡང་དེ་མ་ཡིན་དགོས་པའི་ཕྱིར་ཏེ། རང་གི་གྲོགས་
སུ་གྱུར་པའི་ཉོན་མོངས་ཅན་གྱི་མ་རིག་པ་དང་མཚུངས་ལྡན་ཡིན་ན་དགེ་བ་མ་ཡིན་
དགོས་པའི་ཕྱིར། གསུམ་པ་ཡན་ལག་བཅུ་གཉིས་ཀྱི་ནང་ཚན་དུ་གྱུར་པའི་རྣམ་ཤེས་
ཀྱི་རྟེན་འབྲེལ་གྱི་ངོ་བོ་ཡོད་དེ། ཡན་ལག་བཅུ་གཉིས་ཀྱི་ནང་ཚན་དུ་གྱུར་པའི་འདུ་
བྱེད་ཀྱིས་ཀུན་ནས་བསླང་བའི་གཙོ་བོ་སེམས་དེ་དེའི་ངོ་བོ་ཡིན་པའི་ཕྱིར། དེ་ལ་དབྱེ་
ན་གཉིས་སུ་ཡོད་དེ། ལས་བསགས་དུས་ཀྱི་ཡན་ལག་བཅུ་གཉིས་ཀྱི་ནང་ཚན་དུ་གྱུར་
པའི་རྣམ་ཤེས་ལྟ་བུ་རྒྱུ་དུས་ཀྱི་རྣམ་ཤེས་དང་། སྐྱེ་གནས་སུ་ཉིང་མཚམས་སྦྱོར་མ་
ཐག་པའི་སྐབས་ཀྱི་ཡན་ལག་བཅུ་གཉིས་ཀྱི་ནང་ཚན་དུ་གྱུར་པའི་རྣམ་ཤེས་ལྟ་བུ་འབྲས་
དུས་ཀྱི་རྣམ་ཤེས་དང་གཉིས་ཡོད་པའི་ཕྱིར། བཞི་པ་ཡན་ལག་བཅུ་གཉིས་ཀྱི་ནང་ཚན་
དུ་གྱུར་པའི་མིང་གཟུགས་ཀྱི་རྟེན་འབྲེལ་ཡོད་དེ། ཡན་ལག་བཅུ་གཉིས་ཀྱི་ནང་ཚན་
དུ་གྱུར་པའི་རྣམ་ཤེས་མངལ་དུ་ཉིང་མཚམས་སྦྱར་བའི་སྐད་ཅིག་གཉིས་པ་ནས་བཟུང་
༡༽ སྤར་རྙིང་ ༡༨༡/བ/༤ མི་དགེ་བ་ཡིན་དགོས་པའི་ཕྱིར།



260
ཕར་ཕྱིན་སྤྱི་དོན།
སྟེ༑ སྐྱེ་མཆེད་དྲུག་རྫོགས་པར་མ་དོད་པའི་བར་གྱི་ནུར་ནུར་པོ་སོགས་ལྔ་དེའི་ནང་
ཚན་དུ་གྱུར་པའི་མིང་གཟུགས་གཉིས་སུ་ཕྱེ་བའི་གཟུགས་དང་། དེའི་གནས་སྐབས་
ཀྱི་ཚོར་བ་འདུ་ཤེས་འདུ་བྱེད་རྣམ་པར་ཤེས་པ་བཞི་དེའི་ནང་ཚན་དུ་གྱུར་པའི་མིང་དང་
གཟུགས་གཉིས་སུ་ཕྱེ་བའི་མིང་ཡིན་པའི་ཕྱིར། ལྔ་པ་ཡན་ལག་བཅུ་གཉིས་ཀྱི་ནང་ཚན་
དུ་གྱུར་པའི་སྐྱེ་མཆེད་ཀྱི་རྟེན་འབྲེལ་ཡོད་དེ། ཡན་ལག་བཅུ་གཉིས་ཀྱི་ནང་ཚན་དུ་
གྱུར་པའི་མིང་གཟུགས་འཕེལ་ནས་སྐྱེ་མཆེད་དྲུག་རྫོགས་པར་དོད་པ་ནས་བཟུང་སྟེ་ཡུལ་
དབང་རྣམ་ཤེས་གསུམ་འདུས་ནས་ཡུལ་གྱི་འགྱུར་བ་སྤྱོད་མི་ནུས་པའི་བར་གྱི་མིག་རྣ་
བ་སྣ་ལྕེ་ལུས་ཡིད་ཀྱི་སྐྱེ་མཆེད་རྣམས་དེའི་ནང་ཚན་དུ་གྱུར་པའི་སྐྱེ་མཆེད་ཡིན་པའི་
ཕྱིར། དྲུག་པ་ཡན་ལག་བཅུ་གཉིས་ཀྱི་ནང་ཚན་དུ་གྱུར་པའི་རེག་པའི་རྟེན་འབྲེལ་ཡོད་
དེ༔ ཡུལ་དབང་རྣམ་ཤེས་རྣམས་འདུས་ནས་ཡུལ་ལ་ལོངས་སྤྱོད་ནུས་པ་ནས་བཟུང་
སྟེ་བདེ་སྡུག་སོགས་ཀྱི་རྒྱུ་མི་ཤེས་པ་ཚུན་ཆད་ཀྱི་ཡུལ་དབང་རྣམ་ཤེས་གསུམ་འདུས་
ནས་ཡུལ་གྱི་འགྱུར་བ་སྤྱོད་པར་བྱེད་པའི་སེམས་བྱུང་དེ་དེའི་ནང་ཚན་དུ་གྱུར་པའི་རེག་
པ་ཡིན་པའི་ཕྱིར། དེ་ལ་དབྱེ་ན་དྲུག་ཡོད་དེ། ཡན་ལག་བཅུ་གཉིས་ཀྱི་ནང་ཚན་དུ་
གྱུར་པའི་མིག་གི་འདུས་ཏེ་རེག་པ་ནས་ཡིད་ཀྱི་འདུས་ཏེ་རེག་པའི་བར་དུ་ཡོད་པའི་ཕྱིར།
མིག་གི་འདུས་ཏེ་རེག་པ་དང་མིག་ཤེས་སུ་གྱུར་པའི་རེག་པ་གཉིས་དོན་གཅིག དེས་
གཞན་རྣམས་ལ་རིགས་འགྲེ བདུན་པ་ཡན་ལག་བཅུ་གཉིས་ཀྱི་ནང་ཚན་དུ་གྱུར་པའི་
ཚོར་བའི་རྟེན་འབྲེལ་ཡོད་དེ། རེག་པས་ཡུལ་ཡོངས་སུ་སྤྱད་པ་ལས་སིམ་གདུང་བར་
མ་གསུམ་ཅི་རིགས་པར་ཉམས་སུ་མྱོང་བའི་སེམས་བྱུང་དེ་དེ་ཡིན་པའི་ཕྱིར། དབྱེ་
ན་ཡན་ལག་བཅུ་གཉིས་ཀྱི་ནང་ཚན་དུ་གྱུར་པའི་མིག་གི་འདུས་ཏེ་རེག་པ་ལས་བྱུང་བའི་



261
སྐབས་ལྔ་པ།
ཚོར་བ་ནས་ཡིད་ཀྱི་འདུས་ཏེ་རེག་པ་ལས་བྱུང་བའི་ཚོར་བའི་བར་དྲུག མིག་གི་འདུས་
ཏེ་རེག་པ་ལས་བྱུང་བའི་ཚོར་བ་དང་མིག་ཤེས་སུ་གྱུར་པའི་ཚོར་བ་དོན་གཅིག དེས་
གཞན་རྣམས་ལའང་རིགས་འགྲེ། བརྒྱད་པ་ཡན་ལག་བཅུ་གཉིས་ཀྱི་ནང་ཚན་དུ་གྱུར་
པའི་སྲེད་པའི་རྟེན་འབྲེལ་ཡོད་དེ། ཚོར་བ་གསུམ་གང་རུང་ཉམས་སུ་མྱོང་བ་ན་དེ་ལ་
སྲེད་པའི་འདོད་ཆགས་དེ་དེ་ཡིན་པའི་ཕྱིར། དབྱེ་ན་ཡན་ལག་བཅུ་གཉིས་ཀྱི་ནང་ཚན་
དུ་གྱུར་པའི་འདོད་སྲེད་འཇིག་སྲེད་སྲིད་སྲེད་དང་གསུམ། དང་པོ་ནི་བདེ་བ་ཐོབ་འདོད་
ཀྱི་སྲེད་པ་ལྟ་བུ། གཉིས་པ་ནི་སྡུག་བསྔལ་དང་བྲལ་འདོད་ཀྱི་སྲེད་པ་ལྟ་བུ། གསུམ་
པ་ནི་ཡང་སྲིད་དོན་གཉེར་གྱི་སྲེད་པ་ལྟ་བུའོ། །དགུ་པ་ཡན་ལག་བཅུ་གཉིས་ཀྱི་ནང་
ཚན་དུ་གྱུར་པའི་ལེན་པའི་རྟེན་འབྲེལ་ཡོད་དེ། གོང་གི་སྲེད་པ་དེ་ཉིད་ཤས་ཆེར་འཕེལ་
བའི་འདོད་ཆགས་དེ་དེ་ཡིན་པའི་ཕྱིར། དབྱེ་ན་ཡན་ལག་བཅུ་གཉིས་ཀྱི་ནང་ཚན་དུ་
གྱུར་པའི་འདོད་པ་ཉེར་ལེན། ལྟ་བ་ཉེར་ལེན། ཚུལ་ཁྲིམས་དང་བརྟུལ་ཞུགས་མཆོག་
འཛིན་ཉེར་ལེན། བདག་ཏུ་སྨྲ་བ་ཉེར་ལེན་དང་བཞི། དང་པོ་ནི་འདོད་ཡོན་ལྔ་ལ་
སྲེད་པ་ཤས་ཆེར་འཕེལ་བའི་འདོད་ཆགས་ལྟ་བུ། གཉིས་པ་ནི་ལྟ་བ་ངན་པ་ལ་འདུན་
པའི་འདོད་ཆགས་ལྟ་བུ། གསུམ་པ་ནི་ཚུལ་ཁྲིམས་ངན་པ་ཁྱི་དང་བ་གླང་སོགས་ཀྱི་
བརྟུལ་ཞུགས་ལ་སྲེད་པ་ཤས་ཆེར་འཕེལ་བའི་འདོད་ཆགས་ལྟ་བུ། བཞི་པ་ནི་བདག་
ལྟ་དང་ངའོ་སྙམ་པའི་ང་རྒྱལ་ལ་སྲེད་པ་ཤས་ཆེར་འཕེལ་བའི་འདོད་ཆགས་ལྟ་བུའོ། །བཅུ་
པ་ཡན་ལག་བཅུ་གཉིས་ཀྱི་ནང་ཚན་དུ་གྱུར་པའི་སྲིད་པའི་རྟེན་འབྲེལ་ཡོད་དེ། ཡན་
ལག་བཅུ་གཉིས་ཀྱི་ནང་ཚན་དུ་གྱུར་པའི་ལེན་པའི་མཐུས་ཡང་སྲིད་ཀྱི་སྐྱེ་བ་འགྲུབ་པའི་
ནུས་པ་མཐུ་ཅན་དུ་གྱུར་པའི་ལས་དེ་དེ་ཡིན་པའི་ཕྱིར། སྲིད་པ་བདུན་དུ་ཕྱེ་བའི་ལས་



262
ཕར་ཕྱིན་སྤྱི་དོན།
ཀྱི་སྲིད་པའང་ཡིན་ནོ། །བཅུ་གཅིག་པ་ཡན་ལག་བཅུ་གཉིས་ཀྱི་ནང་ཚན་དུ་གྱུར་པའི་
སྐྱེ་བའི་རྟེན་འབྲེལ་ཡོད་དེ། ཡན་ལག་བཅུ་གཉིས་ཀྱི་ནང་ཚན་དུ་གྱུར་པའི་སྲིད་པའི་
མཐུས་སྐྱེ་གནས་སུ་ཉིང་མཚམས་སྦྱར་མ་ཐག་པའི་གནས་སྐབས་ཀྱི་ཕུང་པོ་ལྔ་པོ་ལྟ་
བུ་དེ་དེ་ཡིན་པའི་ཕྱིར། དབྱེ་ན་ཡན་ལག་བཅུ་གཉིས་ཀྱི་ནང་ཚན་དུ་གྱུར་པའི་མངལ་
སྐྱེས་རྫུས་སྐྱེས་སྒོང་སྐྱེས་དྲོད་གཤེར་སྐྱེས་དང་བཞིའོ། །བཅུ་གཉིས་པ་ཡན་ལག་བཅུ་
གཉིས་ཀྱི་ནང་ཚན་དུ་གྱུར་པའི་རྒ་ཤིའི་རྟེན་འབྲེལ་ཡོད་དེ། རྟེན་འབྲེལ་ཡན་ལག་བཅུ་
གཉིས་ཀྱི་ནང་ཚན་དུ་གྱུར་པའི་སྐྱེ་བ་ནས་བཟུང་སྟེ་ན་ཚོད་གཞན་དུ་འགྱུར་བ་ལྟ་བུ་རྒ་
བ་དང་། ཕུང་པོའི་རིགས་མཐུན་འདོར་བ་ལྟ་བུ་འཆི་བ་ཡིན་པའི་ཕྱིར། དབྱེ་ན་ཡན་
ལག་བཅུ་གཉིས་ཀྱི་ནང་ཚན་དུ་གྱུར་པའི་དུས་སུ་འཆི་བ་དང༌། དུས་མིན་དུ་འཆི་བ་
གཉིས་ཡོད། རྒ་ཤི་གཉིས་ཡན་ལག་གཅིག་ཏུ་འཇོག་པའི་རྒྱུ་མཚན་ཡོད་དེ། མ་རྒས་
པར་འཆི་བ་སྲིད་པའི་རྒྱུ་མཚན་གྱིས་དེ་ལྟར་བཞག་པའི་ཕྱིར། མིང་གཟུགས་གཉིས་
ཡན་ལག་གཅིག་ཏུ་བཞག་པའང་འདིས་ཤེས་ནུས་སོ། །མྱ་ངན་དང་སྨྲེ་སྔགས་འདོན་
པ་སོགས་ཡན་ལག་བཅུ་གཉིས་ཀྱི་ཡན་ལག་གཅིག་ཏུ་མ་བཞག་པའི་རྒྱུ་མཚན་ཡོད་དེ།
ཚུལ་ཁྲིམས་རྣམ་པར་དག་པའི་དགེ་སློང་འགའ་ཞིག་ཡིད་བདེ་བཞིན་དུ་འཆི་བ་སྲིད་པའི་
རྒྱུ་མཚན་གྱིས་དེ་ལྟར་མ་བཞག་པའི་ཕྱིར། མྱ་ངན་སོགས་ཞར་བྱུང་ཙམ་དུ་གསུངས་
པ་ལ་དགོས་པ་ཡོད་དེ། གདུལ་བྱ་ལ་འཁོར་བའི་ཉེས་དམིགས་བསྟན་ནས་སྐྱོ་བ་སྐྱེད་
པའི་ཆེད་དུ་ཡིན་པའི་ཕྱིར། ཞར་བྱུང་སྲིད་པ་བཞིའི་རྣམ་གཞག་མངོན་པ་ལས་གསུངས་
ཚུལ་ཅུང་ཟད་བརྗོད་ན་སྔོན་དུས་ཀྱི་སྲིད་པ་དང་། འཆི་བའི་སྲིད་པ་དང་། སྐྱེ་བའི་
སྲིད་པ་དང་། བར་དོའི་སྲིད་པ་དང་བཞིར་བཤད་པའི། དང་པོ་ནི། སྐྱེ་སྲིད་སྐད་



263
སྐབས་ལྔ་པ།
ཅིག་གཉིས་པ་ནས་བཟུང་སྟེ་འཆི་སྲིད་ཀྱི་སྐད་ཅིག་སྔ་ལོགས་ཕན་ཆད་ཡིན་ཏེ། མཛོད་
ལས། དེ་ནི་འཆི་བའི་སྔོན་རོལ་ཏེ། །སྐྱེ་བའི་སྐད་ཅིག་ཕན་ཆད་དོ། །ཞེས་གསུངས།
གཉིས་པ་ནི། འཆི་བའི་སྐད་ཅིག་ཐ་མ་གཅིག་པུ་དེ་ཡིན་ཏེ། འདི་དུས་མཐའི་སྐད་
ཅིག་མར་ཐོགས་མེད་ཀྱིས་བཤད་པ་ལྟར་རོ། །གསུམ་པ་ནི། ཐོག་མར་མའི་མངལ་
དུ་ཞུགས་པའི་ཉོན་མོངས་པ་ཅན་གྱི་སེམས་སྐད་ཅིག་མ་དང་པོ་དེ་ཡིན་ཏེ། མཛོད་
ལས། སྐྱེ་བའི་སྲིད་པ་ཉོན་མོངས་ཅན། །ཞེས་གསུངས། འདི་མངལ་དུ་ཉིང་མཚམས་
སྦྱར་མ་ཐག་པའི་སྐད་ཅིག་མ་ཡུན་ཐུང་ངུ་ཞིག་ལ་འདོད་པ་མི་འཐད་དེ། དཔེར་ན་
ཕྱིར་མི་འོང་སྐྱེས་འདའ་བ་ལ་སྐྱེས་ཙམ་ནས་མྱང་འདས་མངོན་དུ་བྱེད་པ་དང་། འདུ་
བྱེད་དང་བཅས་ཏེ་མྱང་འདས་མངོན་དུ་བྱེད་པ་དང་། འདུ་བྱེད་མེད་པར་མྱང་འདས་
མངོན་དུ་བྱེད་པ་དང་གསུམ་གསུངས་པས་རྟོགས་ནུས་པའི་ཕྱིར། བཞི་པ་ནི། འཆི་
སྲིད་འགགས་ནས་སྐྱེ་སྲིད་མ་བླངས་ཀྱི་བར་དེ་ཡིན། དེ་ཡང་འགྲོ་བ་རིགས་དྲུག་གང་
གི་བར་དོ་ཡིན་ཀྱང་གང་དུ་སྐྱེ་འགྱུར་གྱི་སྔོན་དུས་ཀྱི་སྲིད་པའི་བྱད་གཟུགས་ཅན་ཡིན་
ཏེ༑ བར་སྲིད་དང་སྔོན་དུས་ཀྱི་སྲིད་པ་གཉིས་འཕེན་བྱེད་ཀྱི་ལས་གཅིག་གིས་འཕེན་
པའི་ཕྱིར་ཏེ། མཛོད་ལས། དེ་ནི་འཕེན་པ་གཅིག་པའི་ཕྱིར། །སྔོན་དུས་སྲིད་འབྱུང་
ཤ་ཚུགས་ཅན། །ཞེས་དང་། ཀུན་བཏུས་ལས། གང་དུ་སྐྱེ་བར་འགྱུར་བ་དེའི་བྱད་
གཟུགས་སོ། །ཞེས་གསུངས། བར་དོའི་མིང་གི་རྣམ་གྲངས་ལ། མཛོད་ལས། ཡིད་
ལས་བྱུང་དང་སྲིད་འཚོལ་དང་། །དྲི་ཟ་སྲིད་པ་བར་མ་ཡིན། །ཞེས་གསུངས། ཡང་
བར་དོ་དེ་རིགས་མཐུན་གྱི་བར་དོ་དང་ལྷའི་མིག་རྣམ་པར་དག་པས་མཐོང་བ་དང་། ལས་
ཀྱི་རྫུ་འཕྲུལ་གྱི་ཤུགས་སངས་རྒྱས་ཀྱིས་ཀྱང་དགག་པར་མི་སྤྱོད་པ་དང་། དབང་པོ་



ཕར་ཕྱིན་སྤྱི་དོན། 264
264
ཀུན་ཚང་བ་དང་། མའི་མངལ་མ་གཏོགས་རི་སོགས་གང་ལ་ཡང་ཐོགས་པ་མེད་པ་
ཡིན་ཏེ། དེ་ཉིད་ལས། རིགས་མཐུན་ལྷ་མིག་དག་པས་མཐོང་། །ལས་ཀྱི་རྫུ་འཕྲུལ་
ཤུགས་དང་ལྡན། དབང་པོ་ཀུན་ཚང་ཐོགས་མེད་རྒྱུ། །ཞེས་གསུངས། དེའི་འོག་ཏུ།
མི་ལྡོག་དེ་ནི་དྲི་ཟའོ། །ཞེས་འགྲོ་བ་གང་གི་བར་སྲིད་གྲུབ་ནས་འགྲོ་བ་གཞན་གྱི་སྐྱེ་སྲིད་
དུ་སྐྱེ་བ་མི་ལེན་པར་གསུངས། འོན་ཀྱང་འགྲོ་བ་དེའི་བར་སྲིད་གྲུབ་ན་འགྲོ་བ་དེའི་སྐྱེ་
སྲིད་དུ་སྐྱེ་བ་ལེན་པས་ཁྱབ་པ་ལུང་གི་དོན་མིན་ཏེ། དེ་ཉིད་ལས། འགུར་ནས་གསུངས་
ཕྱིར་ཡོད་དྲི་ཟ། །ལྔར་གསུངས་འགྲོ་མདོ་ལས་ཀྱང་འགྲུབ། །ཅེས་ཕྱིར་མི་འོང་བར་
འདུའ་བ་སོགས་ལྔར་བཤད་པས་གནོད་པའི་ཕྱིར། ཀུན་བཏུས་ལས་ནི། འགྲོ་བ་དེའི་
བར་སྲིད་གྲུབ་ནས་འགྲོ་བ་གཞན་གྱི་སྐྱེ་སྲིད་དུ་སྐྱེ་བ་ལེན་པ་ཡོད་པའང་བཤད་དེ། དེ་
ལས་ཅི་སྟེ་ན་ལྡོག་གོ་དེ་ན་གནས་པ་ཡང་ལས་བསོག་གོ །ཞེས་གསུངས། བར་དོའི་
ཚེ་ཚད་མངོན་པ་གོང་འོག་གཉིས་ཀར་ཞག་བདུན་གསུངས་ལ། བར་དོར་གནས་ཚད་
ནི་ཞག་ཞེ་དགུར་ཤེས་པར་བྱའོ། །མདོར་བསྡུ་ན་དེ་ཙམ་མོ། །གཉིས་པ་བསྡུ་བ་ལ།
ཡན་ལག་མདོར་བསྡུ་བ་དང་། ཀུན་ནས་ཉོན་མོངས་པར་མདོར་བསྡུ་བ་གཉིས། དང་
པོ་ནི། ཡན་ལག་མདོར་བསྡུ་ན་བཞིར་འདུ་སྟེ། འཕེན་བྱེད་ཀྱི་ཡན་ལག་དང་། འཕངས་
པའི་ཡན་ལག་དང་། འགྲུབ་བྱེད་ཀྱི་ཡན་ལག་དང་། གྲུབ་པའི་ཡན་ལག་དང་བཞིར་
འདུས་པའི་ཕྱིར་དེ་རྣམས་ཀྱི་ངོས་འཛིན་ཡོད་དེ། ཡན་ལག་བཅུ་གཉིས་ཀྱི་ནང་ཚན་
དུ་གྱུར་པའི་མ་རིག་པ་འདུ་བྱེད་རྒྱུ་དུས་ཀྱི་རྣམ་ཤེས་གསུམ། འཕེན་བྱེད་ཀྱི་ཡན་ལག་
གིས་བསྡུས་། དེའི་ནང་ཚན་དུ་གྱུར་པའི་འབྲས་དུས་ཀྱི་རྣམ་ཤེས་ནས། ཚོར་བའི་བར་
ལྔ་འཕངས་པའི་ཡན་ལག་གིས་བསྡུས། དེའི་ནང་ཚན་དུ་གྱུར་པའི་སྲེད་ལེན་སྲིད་པ་



265
སྐབས་ལྔ་པ།
གསུམ་འགྲུབ་བྱེད་ཀྱི་ཡན་ལག་གིས་བསྡུས། དེའི་ནང་ཚན་དུ་གྱུར་པའི་སྐྱེ་བ་དང་རྒ་
ཤི་གཉིས་གྲུབ་པའི་ཡན་ལག་གིས་བསྡུས་པའི་ཕྱིར་ཏེ། ཀུན་བཏུས་ལས། ཡན་ལག་
མདོར་བསྡུ་བ་ཇི་ལྟ་བུ་ཞེ་ན། འཕེན་པའི་ཡན་ལག་དང་། འཕངས་པའི་ཡན་ལག་
དང༌། མངོན་པར་འགྲུབ་པར་བྱེད་པའི་ཡན་ལག་དང་། མངོན་པར་གྲུབ་པའི་ཡན་
ལག་གོ །འཕེན་པའི་ཡན་ལག་གང་ཞེ་ན་མ་རིག་པ་དང་འདུ་བྱེད་དང་རྣམ་པར་ཤེས་
པའོ། །འཕངས་པའི་ཡན་ལག་གང་ཞེ་ན་མིང་དང་གཟུགས་དང་སྐྱེ་མཆེད་དྲུག་དང་
རེག་པ་དང་ཚོར་བའོ། །མངོན་པར་འགྲུབ་པར་བྱེད་པའི་ཡན་ལག་གང་ཞེ་ན་སྲེད་པ་
དང་ལེན་པ་དང་སྲིད་པའོ། །མངོན་པར་གྲུབ་པའི་ཡན་ལག་གང་ཞེ་ན་སྐྱེ་བ་དང་རྒ་
ཤིའོ། །ཞེས་གསུངས། ཡང་ཡན་ལག་བཅུ་གཉིས་པོ་དེ་ཡན་ལག་བདུན་དུ་འདུ་བ་
ཡིན་ཏེ། གང་གིས་འཕེན་པའི་ཡན་ལག ཇི་ལྟར་འཕེན་པའི་ཡན་ལག གང་འཕངས་
པའི་ཡན་ལག གང་གིས་འགྲུབ་པའི་ཡན་ལག ཇི་ལྟར་འགྲུབ་པའི་ཡན་ལག གང་
གྲུབ་པའི་ཡན་ལག ཉེས་དམིགས་ཀྱི་ཡན་ལག་དང་བདུན་གྱིས་བསྡུས་པའི་ཕྱིར་ཏེ།
རྟེན་འབྲེལ་མ་དོ་འགྲེལ་ལས། གང་གིས་འཕེན་དང་ཇི་ལྟར་གང་། དེ་འགྲུབ་བྱེད་དང་
དེ་ལ་ཡང་། ཉེས་པ་གང་ཡིན་དེ་དག་རྣམས། ཡན་ལག་བཅུ་གཉིས་རྣམས་ཀྱིས་བསྟན།
ཞེས་གསུངས། དེ་ཡང་ཡན་ལག་བཅུ་གཉིས་ཀྱི་ནང་ཚན་དུ་གྱུར་པའི་མ་རིག་པ་དང་
འདུ་བྱེད་པ་གཉིས་ནི་གང་གིས་འཕེན་པའམ་འཕངས་པའི་ཡན་ལག རྣམ་ཤེས་ནི་ཇི་ལྟར་
འཕེན་པའི་ཡན་ལག མིང་གཟུགས་ནས་ཚོར་བའི་བར་བཞི་ནི་གང་འཕངས་པའི་ཡན་
ལག སྲེད་ལེན་གཉིས་གང་གིས་འགྲུབ་པའི་ཡན་ལག སྲིད་པ་ནི་ཇི་ལྟར་འགྲུབ་པའི་
༡༽ སྤར་རྙིང་ ༡༨༣/༠/༥ བསྡུ་བས་



266
ཕར་ཕྱིན་སྤྱི་དོན།
ཡན་ལག སྐྱེ་བ་ནི་གང་གྲུབ་པའི་ཡན་ལག རྒ་ཤི་ནི་ཉེས་དམིགས་ཀྱི་ཡན་ལག་ཏུ་
འཇོག་པ་སོགས་ཡིན་ཏེ། དེ་ཉིད་ལས། གཉིས་ཀྱི་ཡན་ལག་གཅིག་གིས་དང་། །རྣམ་
པ་བཞི་དང་གཉིས་ཀྱིས་དང་། །གཅིག་གིས་གཅིག་གིས་གཅིག་གིས་ནི། །དོན་བདུན་
དེ་དག་རབ་ཏུ་བསྟན། །ཞེས་གསུངས། འོ་ན་ཡན་ལག་བཅུ་གཉིས་ཀྱི་ནང་ཚན་དུ་
གྱུར་པའི་མ་རིག་པ་ལས་དེའི་ནང་ཚན་དུ་གྱུར་པའི་འདུ་བྱེད་སོགས་འབྱུང་ཚུལ་ཇི་ལྟར་
ཡིན་ཞེ་ན་དེ་ཡོད་དེ། བདེན་པ་བཞིའི་རང་བཞིན་ཇི་ལྟ་བ་བཞིན་དུ་མི་ཤེས་པའི་མ་
རིག་པའི་རྐྱེན་ཅན་གྱི་འདུ་བྱེད་ཀྱིས་རྣམ་ཤེས་ལ་ལས་ཀྱི་བག་ཆགས་བགོས་པའི་ཚུལ་
གྱིས་མིང་གཟུགས་ནས་ཚོར་བའི་བར་བཞི་རིམ་པ་བཞིན་དུ་འཕེན་པའི་ས་བོན་ཡོངས་
སུ་སྨིན་པའི་དབང་གིས་སྐྱེས། ཚོར་བ་ལས་དེའི་འབྲས་བུར་གྱུར་པའི་སྲེད་པ་འབྱུང་
ཞིང་སྲེད་པའི་རྐྱེན་ཅན་གྱི་ལེན་པས་རྣམ་ཤེས་ལ་ལས་ཀྱི་བག་ཆགས་ཡོད་པ་རྣམས་སྲིད་
པ་ནུས་པ་མཐུ་ཅན་དུ་བྱས་པའི་ཚུལ་གྱིས་གྲུབ་པའི་ཡན་ལག་སྐྱེ་བ་དང་ཉེས་དམིགས་
ཀྱི་ཡན་ལག་རྒ་ཤི་སོགས་འབྱུང་བའི་ཕྱིར་ཏེ། འཕགས་པ་ལ་ཡང་སྲིད་འཕེན་བྱེད་ཀྱི་
ལས་གསར་དུ་བསོག་པ་མེད། དགྲ་བཅོམ་པ་ལས་ཉོན་གྱི་དབང་གིས་འཁོར་བར་སྐྱེ་
བ་ལེན་པ་མི་སྲིད་པའི་ཕྱིར་ཏེ། དེ་ཉིད་ལས། བདེན་པ་ཇི་བཞིན་མི་ཤེས་ཕྱིར། །ལས་
ཀྱིས་སེམས་ལ་བགོས་ཕྱིར་དང་། །ཡན་ལག་བཞི་ནི་རིམ་གྱིས་འཕེན། །དེ་ཡི་ས་བོན་
ཡོངས་བརྟས་ཕྱིར། །འཕངས་པ་བཞིན་དུ་སྐྱེས་པ་ཡིན། །ཚོར་བས་སྐྱེད་པའི་སྲིད་
པ་ལས། །ལེན་པ་འབྱུང་བས་དེ་ཡི་ལས། །བགོས་པ་མངོན་དུ་གྱུར་པ་ཡིན། །གྲུབ་
པ་སྐྱེ་ཡིན་དེ་ལས་ཡང་། །རྒ་སོགས་ཉེས་དམིགས་གང་གི་ཕྱིར། །བདེན་པ་མཐོང་
ལ་འཕེན་པ་མེད། །སྲེད་དང་བྲལ་ལ་ཡང་སྲིད་མེད། །ཞེས་གསུངས། ཡན་ལག་



267
སྐབས་ལྔ་པ།
བཅུ་གཉིས་ཀྱི་ནང་ཚན་དུ་གྱུར་པའི་གྲུབ་པའི་ཡན་ལག་དང་ཉེས་དམིགས་ཀྱི་ཡན་ལག་
མི་འགལ་ཏེ། རྒ་ཤི་དེ་གཉིས་ཀ་ཡིན་པའི་ཕྱིར། ཡང་དེའི་ནང་ཚན་དུ་གྱུར་པའི་འཕེན་
བྱེད་ཀྱི་ཡན་ལག་དང་འགྲུབ་བྱེད་ཀྱི་ཡན་ལག་གཉིས་མི་འགལ་ཏེ། དེའི་ནང་ཚན་
དུ་གྱུར་པའི་སྲེད་པ་ཉིད་དེ་གཉིས་ཀ་ཡིན་པའི་ཕྱིར་ཏེ། རྣམ་འགྲེལ་ལས། མི་ཤེས་
སྲིད་པའི་རྒྱུ་ཡིན་ཡང་། །མ་བརྗོད་སྲེད་པ་ཉིད་བཤད་པ། །རྒྱུན་ནི་འཕེན་པར་བྱེད་
ཕྱིར་དང་། དེ་མ་ཐག་ཕྱིར་ལས་ཀྱང་མིན། །ཞེས་གསུངས། ཡན་ལག་བཅུ་གཉིས་
ཀྱི་ནང་ཚན་དུ་གྱུར་པའི་རྣམ་ཤེས་དང་དེའི་ནང་ཚན་དུ་གྱུར་པའི་སྐྱེ་བ་མི་འགལ་ཏེ།
དེའི་ནང་ཚན་དུ་གྱུར་པའི་འབྲས་དུས་ཀྱི་རྣམ་ཤེས་ཡོད་པའི་ཕྱིར་དང་། མཛོད་ལས།
ཉིང་མཚམས་སྦྱོར་བ་སྐྱེ་བ་ཡིན། །ཞེས་སོགས་གསུངས། འོ་ན་འཕེན་བྱེད་རྒྱུ་འབྲས་
དང་འགྲུབ་བྱེད་རྒྱུ་འབྲས་ཚན་པ་གཉིས་ཀྱིས་སེམས་ཅན་གཅིག་གིས་སྐྱེ་བ་ལེན་པའི་
རྒྱུ་འབྲས་ཚར་གཅིག་སྟོན་ནམ་ཚར་གཉིས་སྟོན། དང་པོ་ལྟར་ན་འབྲས་དུས་ཀྱི་རྣམ་
ཤེས་ནས་ཚོར་བའི་བར་གྲུབ་པའི་རྗེས་སུ་སྲེད་པ་སོགས་སྐྱེ་བར་བཤད་པ་མི་རིགས་ལ།
གཉིས་པ་ལྟར་ན་རྒྱུ་འབྲས་སྐོར་ཕྱི་མ་ལ་མ་རིག་པ་འདུ་བྱེད་རྒྱུ་དུས་ཀྱི་རྣམ་ཤེས་གསུམ་
མེད་པར་འགྱུར་ཞིང་། སྐོར་སྔ་མ་ལ་སྲིད་པ་གསུམ་མེད་པར་འགྱུར་རོ་ཞེ་ན་སྐྱོན་མེད་
དེ༔ ཡན་ལག་བཅུ་གཉིས་ཀྱི་ནང་ཚན་དུ་གྱུར་པའི་འཕངས་པའི་ཡན་ལག་དང་། དེའི་
ནང་ཚན་དུ་གྱུར་པའི་གྲུབ་པའི་ཡན་ལག་དོན་གཅིག་པའི་ཕྱིར་ཏེ། དེའི་ནང་ཚན་དུ་
གྱུར་པའི་འཕངས་པའི་ཡན་ལག་ཡིན་ན་རང་འགྲུབ་བྱེད་ཀྱི་སྲེད་ལེན་སྲིད་པ་གསུམ་
གྱིས་གྲུབ་པའི་ཡན་ལག་ཡིན་དགོས། དེའི་ནང་ཚན་དུ་གྱུར་པའི་གྲུབ་པའི་ཡན་ལག་
ཡིན་ན་རང་འཕེན་བྱེད་ཀྱི་མ་རིག་པ་འདུ་བྱེད་རྣམ་ཤེས་གསུམ་གྱིས་འཕངས་པའི་ཡན་



268
ཕར་ཕྱིན་སྤྱི་དོན། །
ལག་ཡིན་དགོས་པའི་ཕྱིར། འོ་ན་ཡན་ལག་བཅུ་གཉིས་ཀྱི་ནང་ཚན་དུ་གྱུར་པའི་སྲིད་
པ་དེ་དེའི་ནང་ཚན་དུ་གྱུར་པའི་ཚོར་བ་ལས་མ་བྱུང་བར་ཐལ། དེའི་ནང་ཚན་དུ་གྱུར་
པའི་ཚོར་བ་དེའི་ནང་ཚན་དུ་གྱུར་པའི་གྲུབ་པའི་ཡན་ལག་ཡིན་པའི་ཕྱིར། འདོད་ན།
མདོ་ལས། ཚོར་བའི་རྐྱེན་གྱིས་སྲེད་པ་ཞེས་བཤད་པ་མི་འཐད་པར་ཐལ། འདོད་པའི་
ཕྱིར་ཞེ་ན། སྐྱོན་མེད་དེ། དེ་ནི་རྟེན་འབྲེལ་ཚར་གཞན་གྱི་ཚོར་བ་ལས་དེའི་འབྲས་
བུར་གྱུར་པའི་རྟེན་འབྲེལ་ཚར་གཞན་གྱི་སྲེད་པ་སྐྱེ་བ་ལ་དགོངས་པའི་ཕྱིར་ཏེ། ལམ་
རིམ་ཆེན་མོ་ལས། དེས་ན་འགྲུབ་བྱེད་ཀྱི་སྲེད་པ་དང་དེ་སྐྱེད་པའི་ཚོར་བ་གཉིས་ནི་
རྟེན་འབྲེལ་ཚར་མི་གཅིག་པས། སྲེད་པ་སྐྱེད་པའི་ཚོར་བ་ནི་རྟེན་འབྲེལ་ཚར་གཞན་
ཞིག་གི་འབྲས་བུའི་སྐབས་ཡིན་ནོ། །ཞེས་གསུངས། གཉིས་པ་ཀུན་ནས་ཉོན་མོངས་
པར་བསྡུ་བ་ནི། ཡན་ལག་བཅུ་གཉིས་བསྡུ་ན་ཉོན་མོངས་པ་གསུམ་དུ་ཡང་འདུ་སྟེ།
ཉོམ་མོངས་པའི་ཀུན་ནས་ཉོན་མོངས་པ་དང་། ལས་ཀྱི་ཀུན་ནས་ཉོན་མོངས་པ་དང་།
གཞིའི་ཀུན་ནས་ཉོན་མོངས་པ་དང་གསུམ་དུ་འདུ་བའི་ཕྱིར། དེ་གསུམ་གྱི་ངོས་འཛིན་
ཡོད་དེ། ཡན་ལག་བཅུ་གཉིས་ཀྱི་ནང་ཚན་དུ་གྱུར་པའི་མ་རིག་པ་དང་སྲེད་ལེན་གཉིས་
ཏེ་གསུམ་དང་པོ་དང་། འདུ་བྱེད་དང་སྲིད་པ་པ་ཉིས་གཉིས་པ་དང་། རྣམ་ཤེས་སོགས་
ལྷག་མ་བདུན་གསུམ་པར་འདུ་བའི་ཕྱིར་ཏེ། དབུ་མ་རྟེན་འབྲེལ་སྙིང་པོ་ལས། དང༌
པོ་བརྒྱད་པ་དགུ་ཉོན་མོངས། །གཉིས་པ་བཅུ་པ་ལས་ཡིན་ཏེ། ལྷག་མ་བདུན་ནི་སྡུག་
བསྔལ་ཡིན། །ཅེས་དང་། མཛོད་ལས། ཉོན་མོངས་གསུམ་མོ་ལས་གཉིས་སོ། །གཞི་
བདུན་དེ་བཞིན་འབྲས་བུ་ཡིན། །ཞེས་གསུངས། འོ་ན། ཀུན་བཏུས་ལས། ཡན་ལག་
ཀུ་ནས་ཉོན་མོངས་པར་བསྡུ་བ་ཇི་ལྟ་བུ་ཞེ་ན། མ་རིག་པ་གང་ཡིན་པ་དང་སྲེད་པ་



སྐབས་ལྔ་པ།
269
གང་ཡིན་པ་དང་ལེན་པ་གང་ཡིན་པ་འདི་ནི་ཉོན་མོངས་པའི་ཀུན་ནས་ཉོན་མོངས་པར་
བསྡུའོ། །འདུ་བྱེད་གང་ཡིན་པ་དང་རྣམ་པར་ཤེས་པ་གང་ཡིན་པ་དང་སྲིད་པ་གང་
ཡིན་པ་འདི་ནི་ལས་ཀྱི་ཀུན་ནས་ཉོན་མོངས་པར་བསྡུའོ། །ཞེས་རྣམ་ཤེས་ལས་ཀྱི་ཀུན་
ནས་ཉོན་མོངས་པར་བཤད་པ་དང་འགལ་ལོ་ཞེ་ན། དེའི་སྐྱོན་མེད་དེ། དེ་ནི་རྒྱུ་དུས་
ཀྱི་རྣམ་ཤེས་ཀྱི་ལས་ཀྱི་བག་ཆགས་བཟུང་བ་ལ་དགོངས་ནས་དེ་ལྟར་བསྟན་པའི་ཕྱིར།
གསུམ་པ་རྐྱེན་དུ་འགྱུར་ཚུལ་ནི། དེ་ཡང་ཡན་ལག་བཅུ་གཉིས་སྔ་མ་རྣམས་ཀྱིས་ཕྱི་
མ་ལ་རྐྱེན་བཞི་བྱེད་པ་ཡོད་དེ། མ་རིག་པས་འདུ་བྱེད་ལ་དཔེར་མཚོན་ན། མ་རིག་
པའི་བག་ཆགས་ལས་འདུ་བྱེད་འབྱུང་བས་རྒྱུ་རྐྱེན་དང་། མ་རིག་པའི་འཕེན་པའི་ཤུགས་
ཀྱིས་འདུ་བྱེད་འཕེན་པས་དེ་མ་ཐག་རྐྱེན་དང་། རྨོངས་དུས་ན་མཆོག་མ་ཡིན་པ་ལ་
དེར་ཡིད་ལ་བྱེད་པར་དམིགས་པ་འཇུག་པས་དམིགས་རྐྱེན་དང་། དེའི་དབང་གིས་
དེ་དང་མཚུངས་ལྡན་དུ་ལྷན་ཅིག་འབྱུང་བ་རྣམས་དམིགས་པ་ལ་ཕྱིན་ཅི་ལོག་ཏུ་བྱེད་
པས་བདག་རྐྱེན་བྱེད་པའི་ཕྱིར་ཏེ། ཀུན་བཏུས་ལས། ཡན་ལག་རྐྱེན་ཉིད་དུ་རྣམ་པར་
བཞག་པས་ཇི་ལྟ་བུ་ཞེ་ན་བག་ཆགས་དང་ཤུགས་དང་ཡིད་ལ་བྱེད་པ་དང་ལྷན་ཅིག་འབྱུང་
བས་ཀྱང་ཡན་ལག་རྣམས་རྐྱེན་ཉིད་དུ་རྣམ་པར་བཞག་པར་བྱ་སྟེ་དེ་ཡང་ཅི་རིགས་སུ་
སྦྱར་རོ། །ཞེས་གསུངས་ཅི་རིགས་སུ་སྦྱར་ཚུལ་ནི། རིག་པས་རིག་པ་ལ་བྱ་བ་བྱེད་
པའི་དབང་དུ་བྱས་ན་རྐྱེན་བཞི་ཆར་ཚང་ཡང་གཞན་ལ་མ་ངེས་ཞེས་པའི་དོན་ཏེ། རིག་
པས་གཟུགས་ཅན་ལ་བྱ་བ་བྱེད་ན་བདག་རྐྱེན་གཅིག་པུ་དང་། གཟུགས་ཅན་གྱིས་རིག་
པ་ལ་དམིགས་རྐྱེན་བདག་རྐྱེན་གཉིས་དང་། གཟུགས་ཅན་གྱིས་གཟུགས་ཅན་ལ་རྒྱུ་
༡༽ སྤུར་རྙིང་ ༡༨༥/ན/༦ དམིགས་རྐྱེན་



270
ཕར་ཕྱིན་སྤྱི་དོན།
རྐྱེན་དང་བདག་རྐྱེན་གཉིས་བྱེད་པའི་ཕྱིར་རོ། །བཞི་པ་རང་རང་གི་བྱེད་ལས་བཤད་
པ་ལ་གཉིས་ཏེ། འདྲ་བའི་བྱེད་ལས་དང་མི་འདྲ་བའི་བྱེད་ལས་སོ། །དང་པོ་ཡོད་དེ།
ཡན་ལག་བཅུ་གཉིས་ཀྱི་ནང་ཚན་དུ་གྱུར་པའི་མ་རིག་པས་འདུ་བྱེད་སྐྱེད་པ་སོགས་འདྲ་
བའི་བྱེད་ལས་ཡིན་པའི་ཕྱིར། གཉིས་པ་མི་འདྲ་བའི་བྱེད་ལས་ཀྱང་ཡོད་དེ། མ་རིག་
པས་ཡུལ་གྱི་གནས་ལུགས་མཐོང་བ་ལ་སྒྲིབ་པར་བྱེད། འདུ་བྱེད་ཀྱིས་ཡང་སྲིད་ཕྱི་
མའི་ས་བོན་འདེབས་པར་བྱེད། རྣམ་ཤེས་ཀྱིས་ཡང་སྲིད་དུ་འཁྲིད་པར་བྱེད། མིང་
གཟུགས་ཀྱིས་ཡང་སྲིད་ཀྱི་ལུས་ཀུན་འཛིན་པར་བྱེད། སྐྱེ་མཆེད་དྲུག་གིས་ཡང་སྲིད་
ཀྱི་ལུས་རྫོགས་པར་བྱེད། རེག་པས་ཡུལ་གྱི་འགྱུར་བ་གཅོད་པར་བྱེད། ཚོར་བས་
ལས་ཉོན་གྱི་རྣམ་སྨིན་ལ་ཉེ་བར་ལོངས་སྤྱོད་པར་བྱེད། སྲེད་པས་ཡང་སྲིད་དུ་སླར་
ཕུང་པོ་སྡུད་པར་བྱེད། ལེན་པས་ཡང་སྲིད་ཀྱི་ཕུང་པོ་མྱུར་དུ་འགྲུབ་པ་ལ་སྦྱོར། སྲིད་
པས་ཡང་སྲིད་ཀྱི་ཕུང་པོ་མངོན་པར་འདུ་བའམ་འགྲུབ་པར་བྱེད། སྐྱེ་བ་དང་རྒ་ཤི་གཉིས་
ཀྱིས་རང་རྒྱུད་ལྡན་གྱི་གང་ཟག་སྡུག་བསྔལ་བར་བྱེད་པའི་ཕྱིར་ཏེ། དབུས་མཐའ་ལས།
སྒྲིབ་པའི་ཕྱིར་དང་འདེབས་པའི་ཕྱིར། །འཁྲིད་པའི་ཕྱིར་དང་ཀུན་འཛིན་ཕྱིར། །རྫོགས་
བྱེད་ཕྱིར་དང་གསུམ་གཅོད་ཕྱིར། །ཉེ་བར་སྤྱོད་ཕྱིར་སྡུད་པའི་ཕྱིར། །སྦྱོར་བའི་
ཕྱིར་དང་མངོན་འདུའི་ཕྱིར། །སྡུག་བསྔལ་ཕྱིར་ནི་འགྲོ་ཉོན་མོངས། ཞེས་ང་།སུངས།
ལྔ་པ་ཚེ་དུ་ལ་རྫོགས་དཔྱད་པ་ནི། སྔ་མ་ཁ་ཅིག རྟེན་འབྲེལ་ཡན་ལག་བཅུ་གཉིས་
མྱུར་ན་ཚེ་གཅིག་ལ་རྫོགས་པ་སྲིད་ཅེས་ཟེར། མི་འཐད་དེ། ཡན་ལག་བཅུ་གཉིས་
ཀྱི་ནང་ཚན་དུ་གྱུར་པའི་འཕེན་བྱེད་ཀྱི་ཡན་ལ་པའི་དང་འཕངས་པའི་ཡན་ལག་ཚེ་གཅིག་
ལ་རྫོགས་པ་མི་སྲིད་པའི་ཕྱིར་དང་། དེའི་ནང་ཚན་དུ་གྱུར་པའི་འགྲུབ་བྱེད་ཀྱི་ཡན་



271
སྐབས་ལྔ་པ།
ལག་དང་། དེའི་ནང་ཚན་དུ་གྱུར་པའི་གྲུབ་པའི་ཡན་ལག་གཉིས་འཕེན་བྱེད་ཀྱི་ཡན་
ལག་གྲུབ་པའི་ཚེ་དེ་ལ་རྫོགས་པ་མི་སྲིད་པའི་ཕྱིར། ཡང་ཁ་ཅིག རྟེན་འབྲེལ་ཡན་
ལག་བཅུ་གཉིས་ཚེ་གསུམ་ཁོ་ན་ལ་ངེས་པར་རྫོགས་ཏེ། ཚེ་དང་པོ་ལ་མ་རིག་པ་འདུ་
བྱེད་རྣམ་ཤེས་གསུམ་རྫོགས། གཉིས་པ་ལ་སྲེད་ལེན་སྲིད་པ་གསུམ་རྫོགས། གསུམ་
པ་ལ་མིང་གཟུགས་སོགས་ངེས་པར་རྫོགས་དགོས་པའི་ཕྱིར། ཞེས་ཟེར་བ་མི་རིགས་
ཏེ༑ ཡན་ལག་བཅུ་གཉིས་ཀྱི་ནང་ཚན་དུ་གྱུར་པའི་འདུ་བྱེད་ཡིན་ན་ལན་གྲངས་གཞན་
ལ་མྱོང་འགྱུར་གྱི་ལས་ཡིན་མི་དགོས་པའི་ཕྱིར་ཏེ། དེའི་ནང་ཚན་དུ་གྱུར་པའི་སྐྱེས་
ནས་མྱོང་འགྱུར་གྱི་ལས་ཡོད་པའི་ཕྱིར། ཡང་ཁ་ཅིག རྟེན་འབྲེལ་ཡན་ལག་བཅུ་
གཉིས་ཚེ་གཉིས་ལ་ངེས་པར་རྫོགས་ཏེ། རྒྱུའི་རྟེན་འབྲེལ་དྲུག་ཚེ་དང་པོ་ལ་ངེས་པར་
རྫོགས། འབྲས་བུའི་རྟེན་འབྲེལ་དྲུག་ཚེ་གཉིས་པ་ལ་ངེས་པར་རྫོགས་དགོས་པའི་ཕྱིར།
ཞེས་ཟེར་བ་མི་རིགས་ཏེ། ཚེ་དང་པོ་ལ་འཕེན་བྱེད་ཀྱི་ཡན་ལག་གསུམ་གྲུབ། ཚེ་
གཉིས་པ་ལ་འགྲུབ་བྱེད་ཀྱི་ཡན་ལག་གསུམ་གྲུབ་པ་སྲིད་པའི་ཕྱིར་ཏེ། ཡན་ལག་བཅུ་
གཉིས་ཀྱི་ནང་ཚན་དུ་གྱུར་པའི་འདུ་བྱེད་ཡིན་ན་སྐྱེས་ནས་མྱོང་འགྱུར་གྱི་ལས་ཡིན་མི་
དགོས་པའི་ཕྱིར་ཏེ། དེའི་ནང་ཚན་དུ་གྱུར་པའི་ལན་གྲངས་གཞན་ལ་མྱོང་འགྱུར་གྱི་
ལས་ཡོད་པའི་ཕྱིར། ཁ་ཅིག་མཛོད་ལས། སྔོན་དང་ཕྱི་མཐར་གཉིས་གཉིས་དང་།།
བར་དུ་བརྒྱད་ཡོངས་རྫོགས་ལྡན་ལ། །ཞེས་གསུངས་པས། འདི་པའི་ལུགས་ལ་རྟེན་
འབྲེལ་ཡན་ལག་བཅུ་གཉིས་ཚེ་གསུམ་ལ་ངེས་པར་རྫོགས་ཟེར་བའང་མི་རིགས་ཏེ།
མཛོད་པའི་ལུགས་ལ་ཡན་ལག་བཅུ་གཉིས་ཀྱི་ནང་ཚན་དུ་གྱུར་པའི་འདུ་བྱེད་སྲིད་པ་
གཉིས་ཚེ་གཅིག་ལ་རྫོགས་པར་སྲིད་པའི་ཕྱིར་ཏེ། དེའི་ལུགས་ལ་དེ་བཅུ་གཉིས་ཀྱི་ནང་



272
ཕར་ཕྱིན་སྤྱི་དོན།
ཚན་དུ་གྱུར་པའི་འདུ་བྱེད་ཡིན་ན་ལན་གྲངས་གཞན་ལ་མྱོང་འགྱུར་གྱི་ལས་ཡིན་མི་
དགོས་པའི་ཕྱིར་ཏེ། དེའི་ལུགས་ལའང་ཡན་ལག་བཅུ་གཉིས་ཀྱི་ནང་ཚན་དུ་གྱུར་པའི་
སྐྱེས་ནས་མྱོང་འགྱུར་གྱི་ལས་གཞག་དགོས་པའི་ཕྱིར་རོ། །རང་ལུགས་ནི། རྟེན་འབྲེལ་
ཡན་ལག་བཅུ་གཉིས་མྱུར་ན་ཚེ་གཉིས་ལ་རྫོགས་པ་སྲིད་དེ། མི་འགའ་ཞིག་འདོད་ལྷར་
སྐྱེ་བའི་ལས་མ་རིག་པའི་སྟོབས་ཀྱིས་རྣམ་ཤེས་ལ་བསགས་ནས་འཆི་ཀ་ཚུན་ལ་སྲེད་
ལེན་གཉིས་ཀྱིས་གསོས་བཏབ་སྟེ་སྲིད་པ་ནུས་པ་མཐུ་ཅན་དུ་བྱས་ནས་ཚེ་དེ་ལ་རྒྱུའི་རྟེན་
འབྲེལ་དྲུག་དང་ཕྱི་མ་ལ་འབྲས་དུས་ཀྱི་རྣམ་ཤེས་སོགས་བདུན་འགྲུབ་པ་སྲིད་པའི་ཕྱིར་
ཏེ༔ འདོད་ལྷའི་སྐྱེ་བ་འཕེན་བྱེད་ཀྱི་སྐྱེས་ནས་མྱོང་འགྱུར་གྱི་ལས་ཡོད་པའི་ཕྱིར། རྟེན་
འབྲེལ་ཡན་ལག་བཅུ་གཉིས་ཇི་ལྟར་བུལ་ཡང་ཚེ་གསུམ་ལ་རྫོགས་པ་ཡིན་ཏེ། མི་འགའ་
ཞིག་འདོད་ལྷར་སྐྱེ་བའི་ལས་མ་རིག་པའི་སྟོབས་ཀྱིས་རྣམ་ཤེས་ལ་བསགས་པ་དེ་འཆི་
ཀ་ཚུན་ལ་སྲེད་ལེན་གྱིས་གསོས་འདེབས་མི་ནུས་པར་དུད་འགྲོར་སྐྱེས་ནས་རྟེན་དེ་ལ་
སྲེད་ལེན་གྱིས་འདོད་ལྷར་སྐྱེ་བའི་ལས་གསོས་བཏབ་སྟེ། སྲིད་པ་ནུས་པ་མཐུ་ཅན་དུ་
བྱས་ནས་འདོད་ལྷར་སྐྱེ་བ་ཡོད་པའི་ཕྱིར་ཏེ། འདོད་ལྷའི་སྐྱེ་བ་འཕེན་བྱེད་ཀྱི་ལན་གྲངས་
གཞན་ལ་མྱོང་འགྱུར་གྱི་ལས་ཡོད་པའི་ཕྱིར། བཤད་ཚུལ་འདི་རྒྱལ་ཚབ་དམ་པའི་
ཡིག་ཆ་གཞན་ལས་ཆེར་མི་གསལ་ཡང་། ཀུན་བཏུས་ཀྱི་ཊཱིཀྐར། ཡན་ལག་བཅུ་གཉིས་
པོ་འདི་དག་སྐྱེས་ནས་མྱོང་འགྱུར་གྱི་ལས་བསགས་པ་ཡིན་ན་ཚེ་གཉིས་ལ་རྫོགས་ཤིང་
དེ་མིན་ན་ཚེ་གསུམ་གྱིས་རྫོགས་དགོས་པས་ཞེས་གསུངས་པ་ལ་བརྟེན་པའོ། །དེ་ལྟར་
བཤད་པ་ལ་ཁོ་ན་རེ། རྟེན་འབྲེལ་ཡན་ལག་བཅུ་གཉིས་ཇི་ལྟར་བུལ་ཡང་ཚེ་གསུམ་
ལ་ངེས་པར་རྫོགས་པ་མི་འཐད་པར་ཐལ། འཕེན་བྱེད་ཀྱི་ཡན་ལག་དང་འཕངས་པའི་



273
སྐབས་ལྔ་པ།
ཡན་ལག་གི་བར་དུ་ཚེ་དུ་མས་ཆོད་པ་སྲིད་པའི་ཕྱིར། ཞེས་ཟེར་ན་མ་ཁྱབ་སྟེ། དེ་
སྲིད་ཀྱང་རྟེན་འབྲེལ་གཞན་གྱི་ཚར་ཡིན་གྱི་རྟེན་འབྲེལ་གཅིག་པུ་དེའི་ཚར་མ་ཡིན་པའི་
ཕྱིར། འགྲུབ་བྱེད་ཀྱི་ཡན་ལག་དང་གྲུབ་པའི་ཡན་ལག་གི་བར་དུ་ཚེ་གཞན་གྱི་ཆོད་
པ་ནི་མི་སྲིད་དེ། འགྲུབ་བྱེད་ཀྱི་སྲིད་པ་དེ་ཡང་སྲིད་པ་སྐྱེད་པ་ལ་ནུས་པ་མཐུ་ཅན་ཡིན་
པའི་ཕྱིར་དང་། རྟེན་འབྲེལ་ཡན་ལག་བཅུ་གཉིས་ཀྱི་གྲངས་ངེས་འཐད་པའི་ཕྱིར། འདི་
ཡང་ཀུན་བཏུས་ཀྱི་ཊཱིཀྐར། འཕེན་བྱེད་ཀྱི་རྒྱུ་དང་འཕངས་པའི་འབྲས་བུའི་བར་དུ་ཚེ་
རབས་གྲངས་ལས་འདས་པས་ཆོད་ཀྱང་རྟེན་འབྲེལ་གཞན་གྱི་ཚར་ཡིན་གྱི་དེའི་ཚར་
མ་ཡིན་ནོ། །འགྲུབ་བྱེད་ཀྱི་རྒྱུ་དང་གྲུབ་པའི་འབྲས་བུའི་བར་དུ་ཚེ་གཞན་གྱིས་ཆོད་
པ་མི་སྲིད་དེ། གཞན་དུ་ན་ཡན་ལག་བཅུ་གཉིས་སུ་མ་ངེས་པར་ཐལ་བའི་ཕྱིར་རོ། །ཞེས་
གསུངས་པའི་དགོངས་པའོ། །དྲུག་པ་ས་མཚུངས་བཤད་པ་ནི། སྤྱིར་ས་མཚུངས་བརྩི་
བའི་གཞི་དེ་ལ་རྒྱས་པར་ཕྱེ་ན་ཁམས་གསུམ་ས་དགུ་ བསྡུ་ན་འདོད་པ་གཟུགས་གཟུགས་
མེད་གསུམ་དུ་ཡོད་དེ། ལས་ཉོན་གྱི་སྐྱེ་འཆི་བྱེད་པའི་གནས་ལ་དེ་ལྟར་ངེས་པའི་ཕྱིར།
དེ་ཡང་ཡན་ལག་བཅུ་གཉིས་ཀྱི་ས་མཚུངས་བརྩི་བ་ཡིན་གྱི་སྤང་བྱ་མཐའ་དག་གི་ས་
མཚུངས་བརྩི་བར་མེད་དེ། འདོད་པའི་གང་ཟག་གི་རྒྱུད་ལ་ཁམས་གསུམ་ལ་དམིགས་
པའི་བདེན་འཛིན་ཡོད་པའི་ཕྱིར། དེ་ལྟར་ན་རང་ས་དང་གོང་ས་དང་འོག་ས་སྟེ་གསུམ་
ཡོད་པ་ལས་རང་སའི་རྟེན་ལ་རང་སར་སྐྱེ་བའི་ལས་གསར་དུ་བསོག་པ་ཡོད་དེ། འདོད་
པའི་རྟེན་ལ་འདོད་པར་སྐྱེ་བའི་ལས་གསར་དུ་བསོག་པ་ཡོད་པའི་ཕྱིར། རང་སའི་རྟེན་
ལ་གོང་སར་སྐྱེ་བའི་ལས་གསར་དུ་བསོག་པ་ཡོད་དེ་འདོད་པའི་རྟེན་ལ་བསམ་གཏན་
དང་པོར་སྐྱེ་བའི་ལས་གསར་དུ་བསོག་པ་ཡོད་པ་ནས། ཅི་ཡང་མེད་ཀྱི་རྟེན་ལ་སྲིད་



274
ཕར་ཕྱིན་སྤྱི་དོན།
རྩེར་སྐྱེ་བའི་ལས་གསར་དུ་བསོག་པ་ཡོད་པའི་བར་ཡིན་པའི་ཕྱིར། གོང་སའི་དངོས་
གཞིའི་སྙོམས་འཇུག་ལྡན་པའི་རྟེན་ལ་འོག་སར་སྐྱེ་བའི་ལས་གསར་དུ་བསོག་པ་མེད་
དེ༑ གོང་སའི་དངོས་གཞིའི་སྙོམས་འཇུག་ལྡན་པའི་རྟེན་ལ་འོག་སའི་འཇིག་རྟེན་པའི་
ཉོན་མོངས་མངོན་གྱུར་བ་མེད་པའི་ཕྱིར། བསམ་གཏན་དང་པོའི་རྟེན་ལ་བསམ་གཏན་
དང་པོར་སྐྱེ་བའི་ལས་གསར་དུ་བསོག་པ་མེད་དེ། དེའི་རྟེན་ལ་བསམ་གཏན་དང་པོའི་
ཉེར་བསྡོགས་བསྒོམ་པ་མེད་པའི་ཕྱིར་ཏེ། དངོས་གཞི་མཆོག་ཡོད་བཞིན་དུ་ཉེར་བསྡོགས་
དམན་པ་ལ་མི་འཇུག་པའི་ཕྱིར། འོ་ན་ཀུན་བཏུས་ལས། དེ་ན་གནས་པ་ཡང་ལས་
བསོག་གོ །ཞེས་གསུངས་པ་དང་འགལ་ལོ་ཞེ་ན་མི་འགལ་ཏེ། དེ་ནི་གོང་མའི་རྟེན་
ལ་འོག་སར་སྐྱེ་བའི་ལས་གསོས་འདེབས་པ་ཙམ་ལ་དགོངས་པའི་ཕྱིར། འོ་ན་ཡན་ལག་
བཅུ་གཉིས་ཀྱི་ས་མཚུངས་བརྩི་ཚུལ་ཇི་ལྟར་ཞེ་ན། དེ་ཡང་འདོད་པ་ནས་འདོད་པར་
སྐྱེ་བའི་ཚེ་ཡན་ལག་བཅུ་གཉིས་པོ་ཐམས་ཅད་ས་མཚུངས་ཏེ། དེའི་ཚེ་ཐམས་ཅད་
འདོད་པའི་སས་བསྡུས་ཡིན་པའི་ཕྱིར། འདོད་པ་ནས་བསམ་གཏན་དང་པོར་སྐྱེ་བའི་
ཚེ་ཡན་ལག་བཅུ་གཉིས་ས་མི་མཚུངས་ཏེ། དེའི་ཚེ་རྒྱུའི་ཀུན་སློང་ངའི་མ་རིགས་པ་འདོད་
པའི་སས་བསྡུས་ཡིན། འདུ་བྱེད་སོགས་བཅུ་གཅིག་བསམ་གཏན་དང་པོའི་སས་བསྡུས་
ཡིན་པའི་ཕྱིར། དང་པོ་གྲུབ་སྟེ། དེ་འདོད་པའི་སས་བསྡུས་དང་བསམ་གཏན་དང་
པོའི་སས་བསྡུས་གང་རུང་གང་ཞིག དེ་བས་མ་གཏན་དང་པོའི་སས་བསྡུས་མ་ཡིན་
པའི་ཕྱིར། དེ་མ་ཡིན་ཏེ་འཇིག་རྟེན་པའི་སྒོམ་སྤངས་སུ་གྱུར་པའི་འདོད་ཉོན་ལ་ཆགས་
པ་དང་མ་བྲལ་བའི་གང་ཟག་གི་རྒྱུད་ལ་བསམ་གཏན་དང་པོའི་ཉོན་མོངས་མངོན་གྱུར་
དུ་སྐྱེས་པ་མེད་པའི་ཕྱིར། དེའི་ཚེ་འདུ་བྱེད་སོགས་བཅུ་གཅིག་བསམ་གཏན་དང་པོའི་



276
སྐབས་ལྔ་པ།
སས་བསྡུས་ཏེ། དེའི་ཚེ་མིང་གཟུགས་ནས་ཚོར་བའི་བར་བཞི་དང་། སྐྱེ་བ་དང་རྒ་
ཤི་གཉིས་བསམ་གཏན་དང་པོའི་སར་གཏོགས་ཡིན་པ་ལ་དོགས་པ་མེད་ཅིང་། ས་གཞན་
གྱི་འདུ་བྱེད་ཀྱི་ལས་ཀྱིས་ས་གཞན་གྱི་ཕུང་པོ་འཕེན་མི་ནུས། ས་གཞན་གྱི་རྣམ་ཤེས་
ས་གཞན་གྱི་བག་ཆགས་བགོ་བའི་གཞིར་མི་རུང་། ས་གཞན་གྱི་སྲེད་ལེན་གྱིས་ས་གཞན་
གྱི་ལས་གསོས་འདེབས་པ་མེད། སྲིད་པ་སྔར་གྱི་ལས་ནུས་པ་མཐུ་ཅན་དུ་གྱུར་པའི་
གནས་སྐབས་ལ་འཇོག་པའི་ཕྱིར། འདོད་པ་ནས་བསམ་གཏན་གཉིས་པར་སྐྱེ་བའི་ཚེ་
ཡན་ལག་བཅུ་གཉིས་ས་མི་མཚུངས་ཏེ། དེའི་ཚེ་རྒྱུའི་ཀུན་སློང་གི་མ་རིག་པ་བསམ་
གཏན་དང་པོའི་སས་བསྡུས་དང་། འདུ་བྱེད་སོགས་བཅུ་གཅིག་བསམ་གཏན་གཉིས་
པའི་སས་བསྡུས་ཡིན་པའི་ཕྱིར། དང་པོ་གྲུབ་སྟེ། དེ་བསམ་གཏན་དང་པོའི་སས་བསྡུས་
དང་། བསམ་གཏན་གཉིས་པའི་སས་བསྡུས་གང་རུང་གང་ཞིག བསམ་གཏན་གཉིས་
པའི་སས་བསྡུས་མ་ཡིན་པའི་ཕྱིར། དེ་མ་ཡིན་ཏེ། འཇིག་རྟེན་པའི་སྒོམ་སྤངས་སུ་
གྱུར་པའི་བསམ་གཏན་དང་པོའི་ཉོན་མོངས་ལ་ཆགས་པ་དང་མ་བྲལ་བའི་གང་ཟག་
གི་རྒྱུད་ལ་བསམ་གཏན་གཉིས་པའི་ཉོན་མོངས་མངོན་གྱུར་དུ་སྐྱེས་པ་མེད་པའི་ཕྱིར།
རྟགས་ཕྱི་མའི་སྒྲུབ་བྱེད་སྔ་མས་རིགས་འགྲེ། བསམ་གཏན་དང་པོ་ནས་བསམ་གཏན་
དང་པོར་སྐྱེ་བའི་ཚེ་ཡན་ལག་བཅུ་གཉིས་ས་མི་མཚུངས་ཏེ། རྒྱུའི་ཀུན་སློང་གི་མ་རིག་
པ་འདོད་པའི་སས་བསྡུས་དང་། འདུ་བྱེད་སོགས་བཅུ་གཅིག་བསམ་གཏན་དང་པོའི་
སས་བསྡུས་ཡིན་པའི་ཕྱིར། དང་པོ་གྲུབ་སྟེ། དེ་འདོད་པའི་སས་བསྡུས་དང་། བསམ་
གཏན་དང་པོའི་སས་བསྡུས་གང་རུང་གང་ཞིག བསམ་གཏན་དང་པོའི་སས་བསྡུས་
མ་ཡིན་པའི་ཕྱིར། ཕྱི་མ་གྲུབ་སྟེ། བསམ་གཏན་དང་པོར་སྐྱེ་བའི་ལས་གསར་དུ་བསོག་



276
ཕར་ཕྱིན་སྤྱི་དོན། །
བཞིན་པའི་གང་ཟག་ཡིན་ན་འདོད་པ་ལ་ཆགས་བྲལ་མ་ཡིན་དགོས། འདོད་པའི་རྟེན་
ཅན་གྱི་འདོད་པ་ལ་ཆགས་པ་དང་བཅས་བཞིན་པའི་གང་ཟག་གི་རྒྱུད་ལ་བསམ་གཏན་
དང་པོའི་ཉོན་མོངས་མངོན་གྱུར་དུ་སྐྱེས་པ་མེད་པའི་ཕྱིར། དེ་བཞིན་དུ་འདོད་པ་ནས་
བསམ་གཏན་གསུམ་པར་སྐྱེ་བའི་ཚེ་རྒྱུའི་ཀུན་སློང་གི་མ་རིག་པ་བསམ་གཏན་གཉིས་
པའི་སས་བསྡུས་དང་། འདུ་བྱེད་སོགས་བཅུ་གཅིག་བསམ་གཏན་གསུམ་པའི་སས་བསྡུས་
ཡིན་པ་ནས་འདོད་པ་ནས་སྲིད་རྩེར་སྐྱེ་བའི་ཚེ་རྒྱུའི་ཀུན་སློང་གི་མ་རིག་པ་ཅི་ཡང་མེད་
ཀྱི་སར་གཏོགས་དང་། འདུ་བྱེད་སོགས་བཅུ་གཅིག་སྲིད་རྩེའི་སར་གཏོགས་ཡིན་པའི་
བར་རིགས་བསྒྲེས་ཏེ་ཤེས་པར་བྱའོ། །སྲིད་རྩེ་ནས་འདོད་པར་སྐྱེ་བའི་ཚེ་ཡན་ལག་
བཅུ་གཉིས་ས་མཚུངས་ཏེ། དེའི་ཚེ་ཐམས་ཅད་འདོད་པའི་སས་བསྡུས་ཡིན་པའི་ཕྱིར།
སྲིད་རྩེ་ནས་བསམ་གཏན་དང་པོར་སྐྱེ་བའི་ཚེ་ཡན་ལག་བཅུ་གཉིས་ས་མི་མཚུངས་ཏེ།
དེའི་ཚེ་རྒྱུའི་ཀུན་སློང་གི་མ་རིག་པ་འདོད་པའི་སས་བསྡུས་དང་། འདུ་བྱེད་སོགས་བཅུ་
གཅིག་བསམ་གཏན་དང་པོའི་སས་བསྡུས་ཡིན་པའི་ཕྱིར། མདོར་ན་གོང་ས་གོང་སར་
སྐྱེ་བའི་རྒྱུའི་ཀུན་སློང་གི་མ་རིག་པ་འོག་ས་འོག་སར་གཏོགས་ཤིང་། འདུ་བྱེད་སོགས་
བཅུ་གཅིག་གང་དུ་སྐྱེ་བའི་སྐྱེ་སར་གཏོགས་པ་ཡིན་ནོ། །དེ་ལྟར་བྱས་ན། དོན་གསང་
ལས། སྐྱེ་བའི་ས་པ་གང་ཡིན་པ་མངོན་པར་འགྲུབ་པར་བྱེད་པའི་ཉོན་མོངས་པ་ཡང་
ངེས་པར་དེའི་ས་པའོ། །ཞེས་གསུངས་པ་ལེགས་པར་དྲངས་པར་འགྱུར་རོ། །འདི་
ཙམ་མ་གཏོགས་པ་ས་མཚུངས་ཀྱི་རྣམ་གཞག་གསལ་བར་སྟོན་པའི་ཚད་ལྡན་གྱི་འགྲེལ་
པ་མ་བྱུང་བར་ཤེས་པར་བྱའོ། །དོན་གསང་གི་བཤད་པ་འདི་ལ་གསེར་ཕྲེང་སོགས་
སུ་བསམ་གཏན་དང་པོ་ནས་འདོད་པར་སྐྱེ་བ་ལ་མི་འགྲིག་གསུང་ནའང་། (དངོས་



277
སྐབས་ལྔ་པ།
གཞི་ལས་མ་ཉམས་པའི།） བསམ་གཏན་དང་པོའི་རྟེན་ལ་འཇིག་རྟེན་པའི་སྒོམ་སྤངས་
སུ་གྱུར་པའི་འདོད་ཉོན་མངོན་དུ་མི་འགྱུར་མོད། འཇིག་རྟེན་ལས་འདས་པའི་སྒོམ་
ལམ་བར་ཆད་མེད་ལམ་གྱི་ངོ་སྐལ་གྱི་སྤང་བྱར་གྱུར་པའི་འདོད་ཉོན་མངོན་དུ་གྱུར་
པས་ཉེས་པ་ལས་གྲོལ་བར་སེམས་ལ། དེ་བཞིན་དུ་བསམ་གཏན་དང་པོའི་དངོས་གཞིའི་
སྙོམས་འཇུག་རྒྱུད་ལྡན་གྱི་འདོད་པའི་གང་ཟག བསམ་གཏན་པོར་སྐྱེ་བའི་རྒྱུའི་ཀུན་
སློང་གི་མ་རིག་པ་ཡང་འཇིག་རྟེན་ལ་འདས་པའི་སྒོམ་ལམ་བར་ཆད་མེད་ལམ་གྱི་ངོ་
སྐལ་གྱི་སྤང་བྱར་གྱུར་པའི་འདོད་ཉོན་ཡིན་པས་འདོད་པའི་སར་གཏོགས་ཁོ་ནར་ཁས་
བླངས་པ་ལ་འགལ་བ་མེད་དོ། །དེ་ལྟར་ས་མཚུངས་པའི་རྣམ་གཞག་བཤད་པ་ལ་ཁོ་
ན་རེ། རྟེན་འབྲེལ་ཡན་ལག་བཅུ་གཉིས་ཀྱི་ནང་ཚན་དུ་གྱུར་པའི་མ་རིག་པ་དང སྲིད་
རྩེའི་སས་བསྡུས་ཀྱི་གཞི་མཐུན་མི་སྲིད་པར་ཐལ། སྲིད་རྩེའི་སྐྱེ་བའི་རྒྱུའི་ཀུན་སློང་
གི་མ་རིག་པ་ཡིན་ན་ཅི་ཡང་མེད་ཀྱི་སར་གཏོགས་ཡིན་དགོས་པའི་ཕྱིར། འདོད་ན།
སྲིད་རྩེའི་སས་བསྡུས་ཀྱི་ཉོན་མོངས་ཅན་གྱི་མ་རིག་པ་མེད་པར་ཐལ། འདོད་པའི་ཕྱིར།
ཞེ་ན། མ་ཁྱབ་སྟེ། ཉོན་མོངས་ཅན་གྱི་མ་རིག་པ་ཡིན་ན་ཡན་ལག་བཅུ་གཉིས་ཀྱི་
ནང་ཚན་དུ་གྱུར་པའི་མ་རིག་པ་ཡིན་མི་དགོས་པའི་ཕྱིར་ཏེ། ཉོན་མོངས་ཅན་གྱི་མ་
རིག་པ་རྒྱུད་ལྡན་གྱི་འཕགས་པ་ཡོད་པའི་ཕྱིར། བྱས་པ་ལ་ཁོ་ན་རེ། ཅི་ཡང་མེད་
མན་ཆད་ཀྱི་སར་གཏོགས་པའི་ཉོན་མོངས་སྤངས་པའི་གང་ཟག་ཡིན་ན་རྟེན་འབྲེལ་ཡན་
ལག་བཅུ་གཉིས་ཀྱི་ནང་ཚན་དུ་གྱུར་པའི་མ་རིག་པ་སྤངས་པ་ཡིན་དགོས་པར་ཐལ། སྲིད་
རྩེའི་སས་བསྡུས་ཀྱི་དེ་མེད་པའི་ཕྱིར་ཞེ་ན། འདོད་པ་ཁོ་ན་ཡིན་ཏེ་གོ་དོང་དུ་བཤད་ཟིན་
པ་ལྟར་རོ། །བདུན་པ་ཇི་ལྟར་སྒོམ་པའི་ཚུལ་ནི། མ་རིག་པའི་རྐྱེན་གྱིས་འདུ་བྱེད་



278
ཕར་ཕྱིན་སྤྱི་དོན།
ནས་སྐྱེ་བའི་རྐྱེན་གྱིས་རྒ་ཤི་སོགས་འབྱུང་བའི་བར་ཀུན་ནས་ཉོན་མོངས་ཀྱི་རྟེན་འབྲེལ་
ལུགས་འབྱུང་དང་། རྒ་ཤི་སྐྱེ་བ་ལས་བྱུང་བ་ནས་འདུ་བྱེད་མ་རིག་པ་ལས་བྱུང་བའི་
བར་ཀུན་ནས་ཉོན་མོངས་ཀྱི་རྟེན་འབྲེལ་ལུགས་མི་མཐུན་དང་། མ་རིག་པ་འགགས་
པས་འདུ་བྱེད་འགག་པ་ནས་སྐྱེ་བ་འགགས་པས་རྒ་ཤི་འགག་པའི་བར་རྣམ་བྱང་གི་རྟེན་
འབྲེལ་ལུགས་མཐུན་དང༌། སྐྱེ་བ་འགགས་པས་རྒ་ཤི་འགག་པ་ནས་མ་རིག་པ་འགགས་
པས་འདུ་བྱེད་འགག་པའི་བར་རྣམ་བྱང་གི་རྟེན་འབྲེལ་ལུགས་མི་མཐུན་ལ་སེམས་པའི་
སྒོ་ནས་འཁོར་བ་ལ་ཡིད་འབྱུང་དང་མྱང་འདས་ལ་དོན་གཉེར་གྱི་བློ་ཅི་སྐྱེ་ལ་འབད་པར་
བྱའོ། །གོང་དུ་རྣམ་བྱང་གི་རྟེན་འབྲེལ་བཤད་པར་དམ་བཅས་པ་ཡང་འདིས་རྟོགས་
པར་ནུས་སོ། །བརྒྱད་པ་དེ་ལྟར་བསྒོམས་པའི་ཕན་ཡོན་ནི། འཁོར་བར་འཇུག་ལྡོག་
ལ་མཁས་ཤིང་དེ་ལ་འདོར་ལེན་བྱས་པས་མྱང་འདས་ཐོབ་པར་འགྱུར་རོ། །
འོ་ན་སྤང་བྱ་མཐོང་སྤངས་ཀྱི་ས་བོན་སྤོང་བའི་ཕྱིར་དུ་ཚེ་སྦྱོར་སྒོམ་ཚུལ་དེ་
ལྟར་ཡིན་ན། སྤང་བྱ་སྒོམ་སྤངས་ཀྱི་ས་བོན་སྤོང་ཕྱིར་དུ་རྩེ་སྦྱོར་སྒོམ་ཚུལ་ཇི་ལྟར་
ཡིན་ཞེ་ན། དེ་ཡང་འདོའི་དབང་དུ་བྱས་ན་ སེང་གེ་རྣམ་བསྒྱིངས་ཀྱི་ཏིང་ངེ་འཛིན་
བཤད་པ་ལས་འཕྲོས་ནས། རབ་འབྱོར་བྱང་ཆུབ་སེམས་དཔའ་སེམས་དཔའ་ཆེན་པོའི་
ཏིང་ངེ་འཛིན་སེང་གེ་རྣམ་པར་བསྒྱིངས་པ་གང་ཞེ་ན། རབ་འབྱོར་འདི་ལ་བྱང་ཆུབ་
སེམས་དཔའ་སེམས་དཔའ་ཆེན་པོ་འདོད་པས་དབེན་སྡིག་ཏོ་མི་དགེ་བའི་ཆོས་ཀྱི་དབེན་
པ་རྟོག་པ་དང་བཅས་པ་དཔྱོད་དང་བཅས་པ། དབེན་པ་ལས་སྐྱེས་པའི་དགའ་བ་དང་
ངདེ་བ་ཅན་བསམ་གཏན་དང་པོ་ཉེ་བར་བསྒྲུངས་ཏེ་གནས་སོ། །ཞེས་སོགས་ཡུམ་བར་
མ་ལས་གསུངས་པ་དང་། ཁྲི་བརྒྱད་སྟོང་པའི་ཐོད་རྒལ་དུ་སྙོམས་པར་འཇུག་པའི་ལེའུ་



279
སྐབས་ལྔ་པ།
ཞེས་བྱ་བ་སྟེ་དྲུག་ཅུ་རྩ་གཉིས་པ་ལས། རབ་འབྱོར་བྱང་ཆུབ་སེམས་དཔའ་སེམས་
དཔའ་ཆེན་པོའི་ཏིང་ངེ་འཛིན་སེང་གེ་རྣམ་པར་བསྒྱིངས་པ་གང་ཞེ་ན། རབ་འབྱོར་
འདི་ལ་བྱང་ཆུབ་སེམས་དཔའ་སེམས་དཔའ་ཆེན་པོ་འདོད་པ་དག་ལས་དབེན་པ་སྡིག་
པ་མི་དགེ་བའི་ཆོས་རྣམས་ལས་དབེན་པ་རྟོག་པ་དང་བཅས་པ་དཔྱོད་པ་དང་བཅས་པ་
དབེན་པ་ལས་སྐྱེས་པའི་དགའ་བ་དང་བདེ་བ་ཅན་བསམ་གཏན་དང་པོ་བསྒྲུབས་ཏེ་གནས་
པ་དང་། འདུ་ཤེས་དང་ཚོར་བ་འགོག་པའི་བར་དག་བསྒྲུབས་ཏེ་གནས་པ་དང་། འགོག་
པའི་སྙོམས་པར་འཇུག་པ་ལས་ལངས་ནས་འདུ་ཤེས་མེད་འདུ་ཤེས་མེད་མིན་སྐྱེ་མཆེད་
བསྒྲུངས་ཏེ་གནས་པ་དང་། འདུ་ཤེས་མེད་འདུ་ཤེས་མེད་མིན་སྐྱེ་མཆེད་ལས་ལངས་
ནས་བསམ་གཏན་དང་པོའི་བར་དག་བསྒྲུབས་ཏེ་གནས་པ་ཡིན་ནོ། །དེ་ལྟར་སེང་གེ་
རྣམ་པར་བསྒྱིངས་པའི་ཏིང་ངེ་འཛིན་དེ་རྣམ་པར་དབྱེ་བ་བྱས་ནས་ཐོད་རྒལ་གྱི་ཏིང་
ངེ་འཛིན་ལ་སྙོམས་པར་འཇུག་གོ །རབ་འབྱོར་བྱང་ཆུབ་སེམས་དཔའ་སེམས་དཔའ་
ཆེན་པོའི་ཐོད་རྒལ་གྱི་ཏིང་ངེ་འཛིན་གང་ཞེ་ན། རབ་འབྱོར་འདི་ལ་བྱང་ཆུབ་སེམས་
དཔའ་སེམས་དཔའ་ཆེན་པོ་འདོད་པ་དག་ལས་དབེན་པ་སྡིག་པ་མི་དགེ་བའི་ཆོས་རྣམས་
ལས་དབེན་པ་རྟོག་པ་དང་བཅས་པ་དཔྱོད་པ་དང་བཅས་པ་དབེན་པ་ལས་སྐྱེས་པའི་དགའ་
བ་དང་བདེ་བ་ཅན་བསམ་གཏན་དང་པོ་བསྒྲུབས་ཏེ། གནས་པ་དང་། བསམ་གཏན་
དང་པོ་ལས་ལངས་ནས་དེ་བཞིན་དུ་སྦྱར་ཏེ། འདུ་ཤེས་མེད་འདུ་ཤེས་མེད་མིན་སྐྱེ་
མཆེད་ལས་ལངས་ནས་འདུ་ཤེས་དང་ཚོར་བ་འགོག་པ་ལ་སྙོམས་པར་འཇུག་པ་དང་།
འགོག་པའི་སྙོམས་པར་འཇུག་པ་ལས་ལངས་ནས་བསམ་གཏན་དང་པོ་ལ་སྙོམས་པར་
འཇུག་པ་དང་། བསམ་གཏན་པོ་ལས་ལངས་ནས་འགོག་པའི་སྙོམས་པར་འཇུག་པ་



ཕར་ཕྱིན་སྤྱི་དོན། །
280
ལ་སྙོམས་པར་འཇུག་པ་དང་། འགོག་པའི་སྙོམས་པར་འཇུག་པ་ལས་ལངས་ནས་བསམ་
གཏན་གཉིས་པ་ལ་སྙོམས་པར་འཇུག་པ་དང་། བསམ་གཏན་གཉིས་པ་ལས་ལངས་
ནས་འགོག་པའི་སྙོམས་པར་འཇུག་པ་ལ་སྙོམས་པར་འཇུག་པ་དང་། འགོག་པའི་སྙོམས་
པར་འཇུག་པ་ལས་ལངས་ནས་བསམ་གཏན་གསུམ་པ་ལ་སྙོམས་པར་འཇུག་པ་དང་།
བསམ་གཏན་གསུམ་པ་ལས་ལངས་ནས་འགོག་པའི་སྙོམས་པར་འཇུག་པ་ལ་སྙོམས་པར་
འཇུག་པ་དང་། འགོག་པའི་སྙོམས་པར་འཇུག་པ་ལས་ལངས་ནས་བསམ་གཏན་བཞི་
པ་ལ་སྙོམས་པར་འཇུག་པ་དང་། བསམ་གཏན་བཞི་པ་ལས་ལངས་ནས་འགོག་པའི་
སྙོམས་པར་འཇུག་པ་ལ་སྙོམས་པར་འཇུག་པ་དང་། འགོག་པའི་སྙོམས་པར་འཇུག་
པ་ལས་ལངས་ནས་ནམ་མཁའ་མཐའ་ཡས་སྐྱེ་མཆེད་ལ་སྙོམས་པར་འཇུག་པ་དང་།
ནམ་མཁའ་མཐའ་ཡས་སྐྱེ་མཆེད་ལས་ལངས་ནས་འགོག་པའི་སྙོམས་པར་འཇུག་པ་
ལ་སྙོམས་པར་འཇུག་པ་དང་། འགོག་པའི་སྙོམས་པར་འཇུག་པ་ལས་ལངས་ནས་རྣམ་
ཤེས་མཐའ་ཡས་སྐྱེ་མཆེད་ལ་སྙོམས་པར་འཇུག་པ་དང་། རྣམ་ཤེས་མཐའ་ཡས་སྐྱེ་
མཆེད་ལས་ལངས་ནས་འགོག་པའི་སྙོམས་པར་འཇུག་པ་ལ་སྙོམས་པར་འཇུག་པ་དང་།
འགོག་པའི་སྙོམས་པར་འཇུག་པ་ལས་ལངས་ནས་ཅི་ཡང་མེད་པའི་སྐྱེ་མཆེད་ལ་སྙོམས་
པར་འཇུག་པ་དང་། ཅི་ཡང་མེད་པའི་སྐྱེ་མཆེད་ལས་ལངས་ནས་འགོག་པའི་སྙོམས་
པར་འཇུག་པ་ལ་སྙོམས་པར་འཇུག་པ་དང་། འགོག་པའི་སྙོམས་པར་འཇུག་པ་ལས་
ལངས་ནས་འདུ་ཤེས་མེད་འདུ་ཤེས་མེད་མིན་སྐྱེ་མཆེད་ལ་སྙོམས་པར་འཇུག་པ་དང་།
འདུ་ཤེས་མེད་འདུ་ཤེས་མེད་མིན་སྐྱེ་མཆེད་ལས་ལངས་ནས་འགོག་པའི་སྙོམས་པར་
འཇུག་པ་ལ་སྙོམས་པར་འཇུག་པ་དང་། འགོག་པའི་སྙོམས་པར་འཇུག་པ་ལས་ལངས་



28i
སྐབས་ལྔ་པ།
ནས་འདུ་ཤེས་མེད་འདུ་ཤེས་མེད་མིན་སྐྱེ་མཆེད་ལ་སྙོམས་པར་འཇུག་པ་དང༌། འདུ་
ཤེས་མེད་འདུ་ཤེས་མེད་མིན་སྐྱེ་མཆེད་ལས་ལངས་ནས་མཉམ་པར་མ་བཞག་པའི་སེམས་
སུ་འབབ་པ་དང༌། མཉམ་པར་མ་བཞག་པའི་སེམས་ལས་འགོག་པའི་སྙོམས་པར་འཇུག་
པ་ལ་སྙོམས་པར་འཇུག་པ་དང་། འགོག་པའི་སྙོམས་པར་འཇུག་པ་ལས་ལངས་ནས་
མཉམ་པར་མ་བཞག་པའི་སེམས་ལ་གནས་པ་དང་། མཉམ་པར་མ་བཞག་པའི་སེམས་
ལས་འདུ་ཤེས་མེད་འདུ་ཤེས་མེད་མིན་སྐྱེ་མཆེད་ལ་སྙོམས་པར་འཇུག་པ་དང་། འདུ་
ཤེས་མེད་འདུ་ཤེས་མེད་མིན་སྐྱེ་མཆེད་ལས་ལངས་ནས་མཉམ་པར་མ་བཞག་པའི་སེམས་
ལ་གནས་པ་དང་། མཉམ་པར་མ་བཞག་པའི་སེམས་ལས་ཅི་ཡང་མེད་པའི་སྐྱེ་མཆེད་
ལ་སྙོམས་པར་འཇུག་པ་དང་། ཅི་ཡང་མེད་པའི་སྐྱེ་མཆེད་ལས་ལངས་ནས་མཉམ་
པར་མ་བཞག་པའི་སེམས་ལ་གནས་པ་དང་། མཉམ་པར་མ་བཞག་པའི་སེམས་ལས་
རྣམ་ཤེས་མཐའ་ཡས་སྐྱེ་མཆེད་ལ་སྙོམས་པར་འཇུག་པ་དང་། རྣམ་ཤེས་མཐའ་ཡས་
སྐྱེ་མཆེད་ལས་ལངས་ནས་མཉམ་པར་མ་བཞག་པའི་སེམས་སུ་འབབ་པ་དང་། མཉམ་
པར་མ་བཞག་པའི་སེམས་ལས་ནམ་མཁའ་མཐའ་ཡས་སྐྱེ་མཆེད་ལ་སྙོམས་པར་འཇུག་
པ་དང་། ནམ་མཁའ་མཐའ་ཡས་སྐྱེ་མཆེད་ལས་ལངས་ནས་མཉམ་པར་མ་བཞག་
པའི་སེམས་ལ་གནས་པ་དང་། མཉམ་པར་མ་བཞག་པའི་སེམས་ལས་བསམ་གཏན་
བཞི་པ་ལ་སྙོམས་པར་འཇུག་པ་དང་། བསམ་གཏན་བཞི་པ་ལས་ལངས་ནས་མཉམ་
པར་མ་བཞག་པའི་སེམས་ལ་གནས་པ་དང་། མཉམ་པར་མ་བཞག་པའི་སེམས་ལས་
བསམ་གཏན་གསུམ་པ་ལ་སྙོམས་པར་འཇུག་པ་དང་། བསམ་གཏན་གསུམ་པ་ལས་
ལངས་ནས་མཉམ་པར་མ་བཞག་པའི་སེམས་ལ་གནས་པ་དང་། མཉམ་པར་མ་བཞག་



ཕར་ཕྱིན་སྤྱི་དོན།
282
པའི་སེམས་ལས་བསམ་གཏན་གཉིས་པ་ལ་སྙོམས་པར་འཇུག་པ་དང་། བསམ་གཏན་
གཉིས་པ་ལས་ལངས་ནས་མཉམ་པར་མ་བཞག་པའི་སེམས་ལ་གནས་པ་དང་། མཉམ་
པར་མ་བཞག་པའི་སེམས་ལས་བསམ་གཏན་དང་པོ་ལ་སྙོམས་པར་འཇུག་པ་དང་།
བསམ་གཏན་དང་པོ་ལས་ལངས་ནས་མཉམ་པར་མ་བཞག་པའི་སེམས་ལ་གནས་པ་སྟེ།
དེ་ཐོད་རྒལ་གྱི་ཏིང་ངེ་འཛིན་ལ་གནས་ནས་ཆོས་ཐམས་ཅད་མཉམ་པ་ཉིད་ཐོབ་བོ།།
ཞེས་གསུངས། མདོ་དེ་རྣམས་ཀྱི་དོན་ཞིབ་ཏུ་བཤད་ན། རབ་འབྱོར་བྱང་ཆུབ་དཔའ་
སེམས་དཔའ་ཆེན་པོའི་ཞེས་པ་ནས། འདུ་ཤེས་དང་ཚོར་བ་འགོག་པའི་བར་དག་བསྒྲུབས་
ཏེ་ང་
།ནས་པ་དང་། ཞེས་པའི་བར་གྱིས་མཐར་གནས་སྙོམས་འཇུག་དགུ་ལ་ལུགས་མཐུན་
དུ་སྙོམས་པར་འཇུག་པའི་སྦྱོར་བ་སེང་གེ་རྣམ་བསྒྱིངས་དང་། འགོག་པའི་སྙོམས་པར་
འཇུག་པ་ལས་ལངས་ནས་ཞེས་པ་ནས་བསྒྲུབས་ཏེ་གནས་པ་ཡིན་ནོ་ཞེས་པའི་བར་གྱིས་
བསམ་གཏན་བཞི་དང་གཟུགས་མེད་བཞི་ལ་ལུགས་མི་མཐུན་དུ་སྙོམས་པར་འཇུག་པའི་
སྦྱོར་བ་སེང་གེ་རྣམ་བསྒྱིངས་དང་། རབ་འབྱོར་བྱང་ཆུབ་སེམས་དཔའ་སེམས་དཔའ་
ཆེན་པོའི་ཏིང་ངེ་འཛིན་ཐོད་རྒལ་གང་ཞེ་ན། ཞེས་པ་ནས། འདུ་ཤེས་དང་ཚོར་བ་
འགོག་པ་ལ་སྙོམས་པར་འཇུག་པ་ལ་སྙོམས་པར་འཇུག་པ་དང་ཞེས་པའི་བར་གྱིས་བར་
དུ་ང་།ང་ཡང་མ་སྤེལ་བའི་མཐར་གནས་སྙོམས་འཇུག་དགུ་ལ་ལུགས་མཐུན་དུ་སྙོམས་
པར་འཇུག་པའི་སྙོམས་འཇུག་དང་། འགོག་པའི་སྙོམས་པར་འཇུག་པ་ལས་ལངས་
ནས་། ཞེས་པ་ནས། འགོག་པའི་སྙོམས་པར་འཇུག་པ་ལ་སྙོམས་པར་འཇུག་པ་དང་།
ཞེས་པའི་བར་གྱིས་བསམ་གཏན་བཞི་དང་གོཟུང་།ས་མེད་བཞི་ལ་འགོག་སྙོམས་སྤེལ་ནས་
ལུགས་མཐུན་དུ་སྙོམས་པར་འཇུག་པའི་ཐོད་རྒལ་གྱི་དངོས་གཞིའི་སྙོམས་འཇུག་དང༌།



283
སྐབས་ལྔ་པ།
འགོག་པའི་སྙོམས་པར་འཇུག་པ་ལས་ལངས་ནས་འདུ་ཤེས་མེད་འདུ་ཤེས་མེད་མིན་སྐྱེ་
མཆེད་ལ་སྙོམས་པར་འཇུག་པ་དང་ཞེས་པས་སྲིད་རྩེའི་ནུད་ཆུང་དང་། འདུ་ཤེས་མེད་
འདུ་ཤེས་མེད་མིན་སྐྱེ་མཆེད་ལས་ལངས་ནས་མཉམ་པར་མ་བཞག་པའི་སེམས་སུ་འབབ་
པ་དང་ཞེས་པས་ཡར་སོང་ཐོད་རྒལ་དང་མར་འོང་ཐོད་རྒལ་གཉིས་ཀྱི་མཚམས་འཛིན་
གྱི་འདོད་སེམས་བསྟན། མཉམ་པར་མ་བཞག་པའི་སེམས་ལས། ཞེས་པ་ནས། སེམས་
ལ་གནས་པ་སྟེ་ཞེས་པའི་བར་གྱིས་མཐར་གནས་སྙོམས་འཇུག་དགུ་ལ་འདོད་སེམས་
སྤེལ་ནས་ལུགས་མི་མཐུན་དུ་སྙོམས་པར་འཇུག་པའི་ཐོད་རྒལ་གྱི་དངོས་གཞིའི་སྙོམས་
འཇུག་བསྟན་ཏོ། །མཁས་པ་ཁ་ཅིག རབ་འབྱོར་བྱང་ཆུབ་སེམས་དཔའ་སེམས་
ཆེན་པོའི་ཏིང་ངེ་འཛིན་ཐོད་རྒལ་གང་ཞེ་ན། ཞེས་པའི་མདོ་ཚིག་གི་ནུས་པས། བར་
དུ་གང་ཡང་མ་སྤེལ་པའི་མཐར་གནས་སྙོམས་འཇུག་དགུ་ལ་ལུགས་མཐུན་དུ་སྙོམས་
པར་འཇུག་པའི་སྙོམས་འཇུག་དེ་ཐོད་རྒལ་གྱི་དངོས་གཞིའི་སྙོམས་འཇུག་ཆུང་ངུ་དང་།
དེ་ནས་ཡར་སོང་ལ་འགོག་པ་སྤེལ་བ་ཐོད་རྒལ་འབྲིང་དང་། དེ་ནས་མར་འོང་ལ་འདོད་
སེམས་སྤེལ་བ་ཐོད་རྒལ་ཆེན་པོར་མཛད་པ་ནི་མི་ལེགས་ཏེ། དེའི་ཐ་སྙད་ཚད་ལྡན་
གྱི་འགྲེལ་པ་གང་ལས་ཀྱང་མ་གསུངས་ལ། ཁྱད་པར་ཐོད་རྒལ་གྱི་དངོས་གཞིའི་སྙོམས་
འཇུག་ཡིན་ན་སྤེལ་གཞི་སྤེལ་ཆོས་མི་འདྲ་བར་སྤེལ་ནས་སྙོམས་པར་འཇུག་པའི་སྙོམས་
འཇུག་ཡིན་དགོས། བར་དུ་གང་ཡང་མ་སྤེལ་བའི་མཐར་གནས་སྙོམས་འཇུག་དགུ་
ལ་ལུགས་མཐུན་དུ་སྙོམས་པར་འཇུག་པའི་སྙོམས་འཇུག་དེ་ཐོད་རྒལ་གྱི་སྦྱོར་བར་རིགས་
ཀྱི་དངོས་གཞིར་མི་འཐད་པའི་ཕྱིར་ཏེ། དེ་ཐོད་རྒལ་གྱི་དཀྱུས་ས་བསྟན་པ་ཙམ་ཡིན་
པར་རྣམ་བཤད་ལས་གསུངས་པའི་ཕྱིར་དང་། འཇུག་ཊཱིཀ་ཆེན་མོ་ལས་ཀྱང་། ཐོད་
་



284
ཕར་ཕྱིན་སྤྱི་དོན།
རྒལ་ཞེས་པ་ལ་བརྡ་རྙིང་པ་ལས་སྣེ་ཞི་ཞེས་ཀྱང་འབྱུང་བས་རིམ་པ་འཆོལ་བ་ལ་ཟེར།
ཞེས་གསུངས་པའི་ཕྱིར། འོ་ན་སྲིད་རྩེའི་ནུད་ཆུང་བྱས་པའི་དགོས་པ་གང་ཡིན་ཞེ་ན།
ཁ་ཅིག་འགོག་པ་ལས་འགོག་པར་ལྡང་མི་ནུས་པས་སྲིད་རྩེ་ལ་ནུད་ཆུང་བྱས་པར་འདོད་
པ་ནི་མི་རིགས་ཏེ། འགོག་སྙོམས་སྤེལ་གཞིར་བྱས་པའི་ཚེ་འགོག་སྙོམས་སྤེལ་ཆོས་
སུ་བྱས་པའི་ཐོད་རྒལ་གྱི་སྙོམས་འཇུག་མི་འཐད་པའི་ཕྱིར། རང་ལུགས་ཀྱི་བླ་མ་ཁ་
ཅིག འགོག་པ་ལས་ལྡང་བའི་ལྡང་སེམས་ཤེས་པའི་ཕྱིར་དུ་སྲིད་རྩེའི་ནུད་ཆུང་བྱས་
པ་ཡིན་ཏེ། སློབ་པའི་རྒྱུད་ཀྱི་འགོག་པ་ལས་ལྡང་བའི་ལྡང་སེམས་ཡིན་ན་སྲིད་རྩེའི་སེམས་
ཡིན་དགོས་པའི་ཕྱིར་ཏེ། དེའི་རྒྱུད་ཀྱི་འགོག་པ་ལ་སྙོམས་པར་འཇུག་པའི་འཇུག་སེམས་
ཡིན་ན་སྲིད་རྩེའི་སེམས་ཡིན་དགོས་པའི་ཕྱིར་ཞེས་གསུངས། དེ་ལ་རང་ལུགས་ཀྱི་བླ་
མ་གཞན་དག་དེ་ལྟར་ན་ཡར་སོང་བསམ་གཟུགས་བརྒྱད་ལ་འགོག་པ་སྤེལ་བའི་ཚེ་སྲིད་
རྩེའི་སྙོམས་འཇུག་ཀྱང་སྤེལ་བར་ཐལ་ལོ་གསུངས། རང་ལུགས་ནི་སྐབས་འདིར་སྲིད་
རྩལ་ནུད་ཆུང་བྱས་པའི་དགོས་པ་ཡོད་དེ། ཐོག་མར་ཞི་བ་མཐར་ཐུག་པ་འགོག་པ་
ལས་ལངས་མ་ཐག་མ་ཞི་བ་མཐར་ཐུག་པ་འདོད་སེམས་མངོན་དུ་བྱེད་པ་ཤིན་ཏུ་དཀའ་
བས་ནུད་ཆུང་བྱས་པའི་ཕྱིར། མཚམས་འཛིན་གྱི་འདོད་སེམས་མངོན་དུ་བྱས་པ་ལ་
ཡང་དགོས་པ་ཡོད་དེ། ཡར་སོང་ཐོད་རྒལ་དང་མར་འོང་ཐོད་རྒལ་གཉིས་ཀྱི་མཚམས་
བཟུང་ནས་མར་འོང་ལ་འདོད་སེར་ས་སྤེལ་བའི་ཆེད་དུ་ཡིན་པའི་ཕྱིར། འོ་ན་སྟོང་ཕྲག་
བརྒྱ་པ་སོགས་ལས་སྲིད་རྩེའི་ནུད་ཆུང་མ་བཤང་ ཁྲི་བརྒྱད་སྟོང་པ་ལས་སྲིད་རྩེའི་ནུད་
ཆུང་བཤད་པའི་རྒྱུ་མཚན་ཅི་ཡིན་ཞེ་ན། འདི་ལ་མཁས་པ་ཁ་ཅིག། བྱང་སེམས་
སྒོམ་ལམ་པ་ལ་སྲིད་རྩེའི་ནུད་ཆུང་མ་བྱས་པར་འདོད་སེམས་མངོན་དུ་བྱེད་ནུས་པ་དང་



285
སྐབས་ལྔ་པ།
མི་ནུས་པ་གཉིས་ཡོད་ལ། དེའི་དང་པོའི་དབང་དུ་བྱས་ནས་སྟོང་ཕྲག་བརྒྱ་པ་སོགས་
ལས་སྲིད་རྩེའི་ནུད་ཆུང་མ་བཤད། གཉིས་པའི་དབང་དུ་བྱས་ནས་ཁྲི་བརྒྱད་སྟོང་པ་
ལས་སྲིད་རྩེའི་ནུད་ཆུང་བཤད་པ་ཡིན་ནོ་གསུངས། རང་ཕྱོགས་ཀྱི་བླ་མ་ཁ་ཅིག བྱང་
སེམས་སྒོམ་ལམ་པ་ལ་དང་པོར་ཡར་སོང་དང་མར་འོང་གི་ཐོད་རྒལ་ལ་སྙོམས་པར་
འཇུག་པའི་ཚེ་ཏིང་ངེ་འཛིན་གྱི་རྩལ་མ་བྱང་བས་སྲིད་རྩེའི་ནུད་ཆུང་མ་བྱས་པར་མར་
འོང་འདོད་སེམས་སྤེལ་མི་ནུས་པ་དང་། ཏིང་ངེ་འཛིན་གྱི་རྩལ་བྱང་བ་ན་སྲིད་རྩེའི་
ནུད་ཆུང་མ་བྱས་ཀྱང་མར་འོང་ལ་འདོད་སེམས་སྤེལ་ནུས་པ་དང་གཉིས་ཡོད་པ་ལས།
དང་པོའི་དབང་དུ་བྱས་ནས་ཁྲི་བརྒྱད་སྟོང་པ་ལས་སྲིད་རྩེའི་ནུད་ཆུང་བཤད། གཉིས་
པའི་དབང་དུ་བྱས་ནས་སྟོང་ཕྲག་བརྒྱ་པ་སོགས་ལས་སྲིད་རྩེའི་ནུད་ཆུང་མ་བཤད་པ་
ཡིན་ནོ་ཞེས་གསུངས་ཏེ་སྔ་མ་དང་མི་མཐུན་པ་མེད་དོ། །འོ་ན་མདོ་ལས་ཡར་ལ་འགོག་
པ་དང་མར་ལ་འདོད་སེམས་སྤེལ་བར་གསུངས་པ་དེ་ལྟར་ངེས་སམ་ཞེ་ན་མ་ངེས་ཏེ།
དེ་ལྟར་གསུངས་པ་མཚོན་པ་ཙམ་ཡིན་པས། ཡར་ལ་འདོད་སེམས་དང་མར་ལ་འགོག་
པ་སྤེལ་བའི་ཐོད་རྒལ་ཡོད་པའི་ཕྱིར་ཏེ། བྱང་སེམས་སྒོམ་ལམ་པ་ཐོད་རྒལ་གྱི་ཏིང་
ངེ་འཛིན་ལ་དབང་ཐོབ་པ་རྣམས་ཀྱིས་འགོག་སྙོམས་དང་འདོད་སེམས་གཉིས་སྤེལ་ཆོས་
སུ་གང་བྱེད་ལ་དགའ་མགུར་ཞུགས་པས་ཆོག་པའི་ཕྱིར། འོན་ཀྱང་བྱང་སེམས་སྒོམ་
ལམ་པས་ཡར་སོང་དང་མར་འོང་ཐོད་རྒལ་ལ་དང་པོར་སྙོམས་པར་འཇུག་པའི་ཚེ་ཡར་
ལ་འདོད་སེམས་དང་མར་ལ་འགོག་པ་སྤེལ་མི་ནུས་པར་སེམས་ཏེ། དེའི་ཚེ་ཐོད་རྒལ་
གྱི་ཏིང་ངེ་འཛིན་ལ་དབང་མ་ཐོབ་པའི་ཕྱིར། མཁས་པ་ཁ་ཅིག འགོག་སྙོམས་དང་
འདོད་སེམས་སྤེལ་ཆོས་སུ་བྱེད་པའི་རྒྱུ་མཚན་ཤིན་ཏུ་ཞི་བ་མཐར་ཐུག་པ་འགོག་སྙོམས་



286
ཕར་ཕྱིན་སྤྱི་དོན།
དང་ཤིན་ཏུ་མ་ཞི་བ་མཐར་ཐུག་པ་འདོད་སེམས་གཉིས་སྤེལ་ཆོས་སུ་བྱས་ནས་སྤེལ་
ནུས་ན་སྤེལ་ཆོས་གཞན་ལ་སྤེལ་ནུས་པར་གོ་བའི་ཆེད་དུ་ཡིན་པའི་ཕྱིར་གསུངས་པ་ལ་
བསམས་ནས་བསམ་གཟུགས་བརྒྱད་ལ་བྱམས་སོགས་ཚད་མེད་བཞི་སོགས་སྤེལ་བའི་
ཐོད་རྒལ་གྱི་དངོས་གཞི་བཞེད་པ་ནི་ཐུག་མེད་དུ་འགྱུར་བས་མི་ལེགས་སམ་སྙམ། མདོ་
དེ་རྣམས་ཀྱི་དགོངས་པ་འགྲེལ་བ་ལ་བསྟན་བཅོས་སུ། འགོག་དང་བཅས་པའི་སྙོམས་
འཇུག་དགུར། །ཞེས་སོགས་གསུངས་པ་ཡིན་ཏེ། སྒོམ་ལམ་རྩེ་སྦྱོར་གྱི་སྤང་བྱ་རྟོག་
པ་བཞི་སྤོང་བའི་ཚུལ་ཤེས་པ་ལ་སྒོམ་ལམ་རྩེ་སྦྱོར་ཤེས་དགོས། དེ་ཡང་ཐོད་རྒལ་
གྱི་ཏིང་ངེ་འཛིན་གྱིས་བསྡུས་པས་དེ་འཆད་པའི་ཕྱིར་དུ་གཞུང་འདི་གསུངས་པའི་ཕྱིར།
ཉི་སྣང་ལས། ད་ནི་སྒོམ་པའི་ལམ་གྱི་མི་མཐུན་པའི་ཕྱོགས་རྣམ་པར་རྟོག་པ་བཞི་བརྗོད་
པར་བྱ་སྟེ། རེ་ཤིག་སྒོམ་པའི་ལམ་བརྗོད་དེ་དེ་ནས་མི་བརྗོད་པར་མི་བྱའོ། །སྒོམ་
པའི་ལམ་ཡང་མཐར་གྱིས་གནས་པའི་སྙོམས་པར་འཇུག་པ་དགུས་བསྡུས་པ་ཡིན་ལ།
དེ་དག་ཀྱང་ཐོད་རྒལ་གྱི་སྙོམས་པར་འཇུག་པས་བསྡུས་པ་ཡིན་ཏེ། དེས་ན་དེ་ངེས་
པར་བསྟན་པའི་སྒོ་ནས་མདོར་བསྡུས་ཏེ་སྒོམ་པའི་ལམ་གྱི་དབང་དུ་བྱས་ཏེ་ འགོག་
དང་བཅས་པའི་སྙོམས་འཇུག་དགུར་ཞེས་གསུངས། དེ་ཡང་འགོག་དང་ཞེས་སོགས་
ཀྱི་གཞུང་འདིས་ཐོད་རྒལ་གྱི་ཏིང་ངེ་འཛིན་སྟོན་པའི་མདོའི་དོན་འཐད་ཚུལ་ནི། ཉི་
སྣང་ལྟར་ན་རྐང་པ་དང་པོ་གཉིས་ཀྱིས་མཐར་་ནས་སྙོམས་འཇུག་དགུ་ལ་ལུག་ས་མཐུན་
དང་ལུགས་མི་མཐུན་དུ་སྙོམས་པར་འཇུག་<འི་སྦྱོར་བ་སེང་གེ་རྣམ་བསྒྱིངས་ཕྲུགས་
གཅིག་དངོས་སུ་བསྟན། བར་དུ་གང་ཡང་མ་སྤེལ་བའི་མཐར་གནས་སྙོམས་འཇུག་
དགུ་ལ་ལུགས་མཐུན་དུ་སྙོམས་པར་འཇུག་ངུའི་སྦྱོར་བ་སེང་གེ་རྣམ་བསྒྱིངས་ཤུགས་



སྐབས་ལྔ་པ།
287
ལ་བསྟན། དེ་ནས་རྐང་པ་གཉིས་ཀྱིས་མཚམས་འཛིན་གྱི་འདོད་སེམས་དངོས་སུ་བསྟན།
ལྷག་མ་རྣམས་ཀྱིས་ཡར་སོང་ལ་འགོག་པ་སྤེལ་བའི་ཐོད་རྒལ་དངོས་སུ་བསྟན་ནས་མར་
འོང་ལ་འདོད་སེམས་སྤེལ་བའི་ཐོད་རྒལ་ཤུགས་ལ་བསྟན་ལ། རྐང་པ་དང་པོ་གཉིས་
སྦྱོར་དངོས་ཐམས་ཅད་ལ་སྦྱར་ན་དོན་ལ་འབྲེལ་བར་གསུངས་ཏེ། ཉི་སྣང་ལས། ཇི་
སྐད་དུ་དེ་ནས་སེང་གེ་རྣམ་པར་བསྒྱིངས་པའི་ཏིང་ངེ་འཛིན་ལ་སྙོམས་པར་ཞུགས་ཏེ་
རྟེན་ཅིང་འབྲེལ་བར་འབྱུང་བ་ལ་སོ་སོར་རྟོག་པའི་རྗེས་ལ་མཐར་གྱིས་གནས་པའི་སྙོམས་
པར་འཇུག་པ་དག་དང་མཉམ་པར་མ་བཞག་པའི་སེམས་ཀྱིས་ལུགས་དང་མཐུན་པ་དང་
ལུགས་དང་མི་མཐུན་པར་གཅིག་དང་གཉིས་དང་གསུམ་དང་བཞི་དང་ལྔ་དང་དྲུག་དང་
བདུན་དང་བརྒྱད་དང་དགུར་ཐོད་རྒལ་དུ་སྙོམས་པར་འཇུག་པ་ལ་མངོན་དུ་བྱེད་པས་
ཇི་ལྟར་འདོད་པ་བཞིན་མང་དུ་དབང་ཐོབ་པར་གསུངས་པ་ཡིན་ནོ། །ཞེས་གསུངས།
སློབ་དཔོན་གྱི་འགྲེལ་པ་ལྟར་ན་རྐང་པ་དང་པོ་གཉིས་ཀྱིས་སྦྱོར་བ་སེང་གེ་རྣམ་བསྒྱིངས་
དང༌། འདོད་པར་གཏོགས་པའི་རྣམ་པར་ཤེས། །ཞེས་པ་རྐང་པ་གཉིས་ཀྱིས་མཚམས་
འཛིན་གྱི་འདོད་སེམས་དེ་བསྟན། གཅིག་དང་གཉིས་གསུམ་བཞི་དང་ལྔ་། །ཞེས་
སོགས་ཚིག་རྐང་གཉིས་ཀྱིས་མར་འོང་ལ་འདོད་སེམས་སྤེལ་བ་དངོས་སུ་བསྟན་ནས་
ཉེ་སྦྱོར་སེང་གེ་རྣམ་བསྒྱིངས་དང་ཡར་སོང་ཐོད་རྒལ་གཉིས་གོ་སླ་བ་ལ་དགོངས་ནས་
དོན་གྱིས་འཕངས། ཐོད་རྒལ་དུ་ནི་སྙོམས་འཇུག་པ། །ཞེས་པ་དང་། འགོག་པའི་
བར་དུ་མི་འདྲར་འགྲོ། །ཞེས་པ་སྔ་མ་རྣམས་ཀྱི་དོན་བསྡུ་བར་འཆད་ཅེས་རྣམ་བཤད་
ལས་གསུངས། གསེར་ཕྲེང་ལྟར་ན། འགོག་ངང་བཅས་པའི་སྙོམས་འཇུག་དགུར།།
རྣམ་པ་གཉིས་སུ་སོང་འོང་ནས། །ཞེས་པས་ཐོད་རྒལ་གྱི་རིང་སྦྱོར་སེང་གེ་རྣམ་བསྒྱིངས་



288
ཕར་ཕྱིན་སྤྱི་དོན།
དང་། སོང་ཞེས་པས་གང་ཡང་མ་སྤེལ་བའི་ཡར་སོང་དང་འགོག་པ་སྤེལ་བའི་ཡར་
སོང་གཉིས་དང་། འོང་ཞེས་པས་འདོད་སེམས་སྤེལ་བའི་མར་འོང་འཆད། འདི་ཡན་
མདོར་བསྟན་དང་། གཞུང་ལྷག་མ་རྒྱས་བཤད་དུ་སྦྱར་ནས་བཤད། དེ་ཡང་། འདོད་
པར་ཞེས་སོགས་རྐང་པ་གཉིས་ཀྱིས་མཚམས་འཛིན་གྱི་འདོད་སེམས་དངོས་སུ་བསྟན་
ནས་སྲིད་རྩེའི་ནུད་ཆུང་ཤུགས་ལ་འཆད། ཐོད་རྒལ་ཞེས་སོགས་རྐང་པ་བཞིས་བསམ་
གཏན་བཞི་དང་གཟུགས་མེད་བཞི་ལ་འགོག་པ་སྤེལ་བའི་ཡར་སོང་དངོས་སུ་བསྟན་ནས།
དང་པོའི་བར་དུ་མི་འདྲར་འོང་ཞེས་འདོན་པ་བསྒྱུར་ཏེ་མཐར་གནས་སྙོམས་འཇུག་དགུར་
འདོད་སེམས་སྤེལ་བའི་མར་འོང་འཆད། ཞེས་གསུངས། བཤད་པ་མི་འདྲ་བ་མཐའ་
དག་འདོར་དུ་མི་རུང་སྟེ། རྗེ་བཙུན་གྱི་གཞུང་འདི་དོན་ཆེན་པོ་ཅན་ཡིན་པས་ལུགས་
བརྒྱ་ལྡན་ཡིན་པའི་ཕྱིར་རོ། །
སྐབས་འདིར་ཐོད་རྒལ་གྱི་མཐའ་དཔྱད་པ་ལ་རྣམ་པ་བཞི་སྟེ། རྟེན་གྱི་གང་
ཟཔག་གང་གིས་དགོས་པ་ཅིའི་ཕྱིར་དུ་སྙོམས་པར་འཇུག་པ། དེའི་ཕྱིར་དུ་སྙོམས་པར་
འཇུག་ཚུལ། དེར་ཞུགས་པའི་ཐོད་རྒལ་གྱི་ངོ་བོ། དེ་དག་ལ་རྩོད་པ་སྤོང་བ་རྣམས་
སུ་ཡོད་པའི་ཕྱིར། དང་པོ་ཡོད་དེ། རྗེས་ཐོབ་ལ་གནས་པའི་བྱང་སེམས་སྒོམ་ལམ་
པས་གཞན་དོན་དུ་ཏིང་ངེ་འཛིན་གྱི་རྩལ་སྦྱོང་བའི་ཆེད་དུ་སྙོམས་པར་འཇུག་པའི་ཕྱིར།
གཉིས་པ་ཡོད་དེ། དང་པོར་སྙོམས་པར་འཇུག་ཚུལ་དང་ཕྱིས་སྙོམས་པར་འཇུག་ཚུལ་
གཉིས་ཡོད་པའི་ཕྱིར། དང་པོ་ལ་ཡང་གཉིས་ཡོད་དེ། ཐོད་རྒལ་གྱི་སྦྱོར་བ་ལ་སྙོམས་
པར་འཇུག་ཚུལ་དང་། ཐོད་རྒལ་གྱི་དངོས་གཞི་ལ་སྙོམས་པར་འཇུག་ཚུལ་གཉིས་
སུ་ཡོད་པའི་ཕྱིར། དང་པོ་ཡོད་དེ། རྗེས་ཐོང་ལ་གནས་པའི་བྱང་སེམས་སྒོམ་ལམ་



289
སྐབས་ལྔ་པ།
པས་ཐོད་རྒལ་གྱི་རིང་སྦྱོར་སེང་གེ་རྣམ་བསྒྱིངས་ཕྲུགས་གཅིག་དང་། དེ་རྫོགས་རྗེས་
ཀྱི་བར་དུ་གང་ཡང་མ་སྤེལ་བའི་མཐར་གནས་སྙོམས་འཇུག་དགུ་ལ་ལུགས་མཐུན་དུ་
སྙོམས་པར་འཇུག་པའི་ཉེ་སྦྱོར་ལ་སྙོམས་པར་འཇུག་པའི་ཕྱིར། གཉིས་པ་དངོས་གཞི་
ལ་སྙོམས་པར་འཇུག་ཚུལ་ཡོད་དེ། དང་པོར་ཡར་སོང་གི་དངོས་གཞི་ལ་སྙོམས་པར་
འཇུག་ཚུལ། དེ་རྗེས་མར་འོང་གི་དངོས་གཞི་ལ་སྙོམས་པར་འཇུག་ཚུལ། དེ་གཉིས་
ཀྱི་མཚམས་ལ་སྙོམས་པར་འཇུག་ཚུལ་དང་གསུམ་ཡོད་པའི་ཕྱིར། དང་པོ་ཡོད་དེ།
རྗེས་ཐོབ་ལ་གནས་པའི་བྱང་སེམས་སྒོམ་ལམ་པས་ཡར་སོང་བསམ་གཟུགས་བརྒྱད་
ལ་འགོག་པ་སྤེལ་ནས་སྙོམས་པར་འཇུག་པའི་ཕྱིར། གཉིས་པ་ཡོད་དེ། སེམས་དཔའ་
དེས་འགོག་པ་ནས་བསམ་གཏན་དང་པོའི་བར་དགུ་ལ་འདོད་སེམས་སྤེལ་ནས་སྙོམས་
པར་འཇུག་པའི་ཕྱིར། གསུམ་པ་ཡོད་དེ། སེམས་དཔའ་དེས་ཡར་སོང་མར་འོང་གཉིས་
ཀྱི་མཚམས་སུ་སྲིད་རྩེའི་སེམས་ལ་ནད་ཆུང་བྱས་ཏེ་འདོད་སེམས་མངོན་དུ་བྱེད་པའི་
ཕྱིར། གཉིས་པ་ཕྱིས་སུ་སྙོམས་པར་འཇུག་ཚུལ་ཡོད་དེ། ཡར་སོང་ལ་འགོག་པ་དང་།
མར་འོང་ལ་འདོད་སེམས་སྤེལ་བའི་ཐོད་རྒལ་གྱི་ཏིང་ངེ་འཛིན་ལ་སྙོམས་པར་ཞུགས་
པ་སྔོན་དུ་སོང་བའི་བྱང་སེམས་སྒོམ་ལམ་པས་ཡར་སོང་ལ་འདོད་སེམས་དང་མར་འོང་
ལ་འགོག་པ་སྤེལ་ནས་སྙོམས་པར་འཇུག་པ་དེ་ཕྱིས་སུ་སྙོམས་པར་འཇུག་ཚུལ་ཡིན་པའི་
ཕྱིར། གསུམ་པ་དེར་ཞུགས་པའི་ཐོད་རྒལ་གྱི་ངོ་བོ་བཤད་པ་ལ། ཐོད་རྒལ་གྱི་སྦྱོར་
བ་དང་། དངོས་གཞི་གཉིས། དང་པོ་ནི། ཐོད་རྒལ་གྱི་དངོས་གཞིའི་སྙོམས་འཇུག་
ཐོབ་པའི་ཕྱིར་དུ་མཐར་གནས་སྙོམས་འཇུག་དགུ་པོ་གང་རུང་ལ་སྙོམས་པར་འཇུག་
པའི་སྙོམས་འཇུག་དེ་ཐོད་རྒལ་གྱི་སྦྱོར་བའི་སྙོམས་འཇུག་གི་འཇོག་བྱེད་ཡིན་ལ། དེ་



ཕར་ཕྱིན་སྤྱི་དོན། །
290
ལ་དབྱེ་ན་ཐོད་རྒལ་གྱི་སྦྱོར་བ་སེང་གེ་རྣམ་བསྒྱིངས་དང་། དེ་རྫོགས་རྗེས་ཀྱི་བར་དུ་
གང་ཡང་མ་སྤེལ་བའི་མཐར་གནས་སྙོམས་འཇུག་དགུ་ལ་ལུགས་མཐུན་དུ་སྙོམས་པར་
འཇུག་པའི་སྙོམས་འཇུག་གཉིས་སོ། །དང་པོ་ལ་གནས་བཅུ་བདུན་ཡོད་དེ། ཡར་སོང་
ལ་མཐར་གནས་སྙོམས་འཇུག་དགུ་མར་འོང་ལ་བསམ་གཏན་བཞི་དང་གཟུགས་མེད་
བཞི་ཡོད་པའི་ཕྱིར། །གཉིས་པ་ལ་གནས་དགུ་ཡོད་དེ། མཐར་གནས་སྙོམས་འཇུག་
དགུ་ཡོད་པའི་ཕྱིར། གཉིས་པ་ཐོད་རྒལ་གྱི་དངོས་གཞི་བཤད་པ་ནི། མཐར་གནས་
སྙོམས་འཇུག་དགུ་པོ་གང་རུང་ལ་འདོད་སེམས་སྤེལ་བའམ། འགོག་སྙོམས་སྤེལ་ནས་
སྙོམས་པར་འཇུག་པའི་སྙོམས་འཇུག་དེ་ཐོད་རྒལ་གྱི་དངོས་གཞིའི་སྙོམས་འཇུག་གི་འཇོག་
བྱེད། དེ་ལ་ཡར་སོང་ཐོད་རྒལ་གྱི་དངོས་གཞིའི་སྙོམས་འཇུག་དང་། མར་འོང་ཐོད་
རྒལ་གྱི་དངོས་གཞིའི་སྙོམས་འཇུག་གཉིས། མཐར་གནས་སྙོམས་འཇུག་དགུ་པོ་གང་
རུང་ལ་འགོག་སྙོམས་སྤེལ་བའམ་འདོད་སེམས་སྤེལ་ནས་ལུགས་མཐུན་དུ་སྙོམས་པར་
འཇུག་པའི་སྙོམས་འཇུག་དེ་ཡར་སོང་ཐོད་རྒལ་གྱི་དངོས་གཞིའི་སྙོམས་འཇུག་གི་འཇོག་
བྱེད། དེ་ལ་དབྱེ་ན་འགོག་སྙོམས་སྤེལ་བའི་ཡར་སོང་ཐོད་རྒལ་གྱི་དངོས་གཞིའི་སྙོམས་
འཇུག་དང་། འདོད་སེམས་སྤེལ་བའི་ཡར་སོང་ཐོད་རྒལ་གྱི་དངོས་གཞི་སྙོམས་འཇུག་
བ་ཉིས། མཐར་གནས་ཀྱི་སྙོམས་འཇུག་དགུ་པོ་གང་རུང་ལ་འགོག་སྙོམས་སྤེལ་བའམ་
འདོད་སེམས་སྤེལ་ནས་ལུགས་མི་མཐུན་དུ་སྙོམས་པར་འཇུག་པའི་སྙོམས་འཇུག་དེ་མར་
འོང་ཐོད་རྒལ་གྱི་དངོས་གཞིའི་སྙོམས་འཇུག་གི་འཇོག་བྱེད། དེ་ལ་དབྱེ་ན་འགོག་སྙོམས་
སྤེལ་བའི་མར་འོང་ཐོད་རྒལ་གྱི་དངོས་གཞིའི་སྙོམས་འཇུག་དང་། འདོད་སེམས་སྤེལ་
པའི་མར་འོང་ཐོད་རྒལ་གྱི་དངོས་གཞིའི་སྙོམས་འཇུག་གཉིས་ཡོད། ཡར་སོང་ཐོད་



291
སྐབས་ལྔ་པ།
རྒལ་གྱི་གནས་ལ་སོ་བཞི་ཡོད་དེ། འགོག་སྙོམས་སྤེལ་བའི་ཡར་སོང་ཐོད་རྒལ་གྱི་གནས་
ལ་བསམ་གཏན་བཞི་དང་གཟུགས་མེད་བཞི་འགོག་སྙོམས་བརྒྱད། འདོད་སེམས་སྤེལ་
བའི་ཡར་སོང་ཐོད་རྒལ་གྱི་གནས་ལ་མཐར་གནས་སྙོམས་འཇུག་དགུ །འདོད་སེམས་
དགུ་རྣམས་ཡོད་པའི་ཕྱིར། ཁ་ཅིག་ན་རེ། སྲིད་རྩེའི་ནུད་ཆུང་ཡར་སོང་ཐོད་རྒལ་
གྱི་གནས་ཡིན་ཏེ། དེའི་རྗེས་ཐོགས་དེ་མ་ཐག་ཏུ་བྱུང་བའི་འདོད་སེམས་དེ་ཡར་སོང་
ཐོད་རྒལ་དང་མར་འོང་ཐོད་རྒལ་གྱི་ས་མཚམས་འཛིན་བྱེད་ཡིན་པའི་ཕྱིར་ན་མ་ཁྱབ་
སྟེ། སྲིད་རྩེའི་ནུད་ཆུང་ཡར་སོང་ཐོད་རྒལ་གྱི་སྤེལ་གཞི་དང་སྤེལ་ཆོས་གང་ཡང་མ་
ཡིན་པའི་ཕྱིར། འོ་ན་ཐོད་རྒལ་གྱི་དངོས་གཞི་དེ་ས་མཚམས་གང་ནས་འཇོག་པ་ཡིན་
ཞེ་ན། འདི་ལ་མཁས་པ་ཁ་ཅིག དཀོན་མཆོག་སྤྲིན་ལས། བསྐལ་པ་གྲངས་མེད་པ་
གཉིས་ཀྱིས་ངེས་པར་འབྱུང་བའི་བྱང་ཆུབ་སེམས་དཔའ་རྣམས་ཐོད་རྒལ་དུ་སྙོམས་པར་
འཇུག་གོ །ཞེས་བཤད་པས་ས་བརྒྱད་པ་ནས་ཐོབ་བོ་གསུང་བ་མི་རིགས་ཏེ། ས་བརྒྱད་
པ་ཐོབ་ནས་བསྐལ་པ་གྲངས་མེད་པ་གཉིས་ཀྱིས་ངེས་པར་འབྱུང་བར་བྱར་མེད་པའི་
ཕྱིར་དང་། ངེས་པར་འབྱུང་བ་ཞེས་གསུངས་ཀྱི། བྱུང་བ་ཞེས་མ་གསུངས་པའི་ཕྱིར།
དེས་ན་ལུང་གི་དོན་ས་གཉིས་པ་ནས་ཐོབ་པ་ཡིན་ཏེ། ས་གཉིས་པ་ཐོབ་ནས་བསྐལ་པ་
གྲངས་མེད་གཉིས་ཀྱིས་ངེས་པར་འབྱུང་བར་བྱ་བ་ཡིན་པའི་ཕྱིར་ཏེ། བྱང་སེམས་ཀྱི་
ཚོགས་སྦྱོར་དང་ས་དང་པོའི་སྐབས་སུ་གྲངས་མེད་དང་པོའི་ཚོགས་རྫོགས་པར་བརྒྱད་
སྟོང་འགྲེལ་ཆེན་ལས་གསུངས་པའི་ཕྱིར། ལེགས་པར་གཟིགས་ཤིག བཞི་པ་དེ་ལ་
རྩོད་པ་སྤོང་བ་ནི། འོ་ན་མཛོད་ལས། ས་བརྒྱད་རྣམ་གཉིས་འབྲེལ་བ་དང་། །གཅིག་
རྒོལ་སོང་ཞིང་འོངས་ནས་ནི། །རིས་མི་མཐུན་པ་གསུམ་པར་འགྲོ། །ཐོད་རྒལ་གྱི་



ཕར་ཕྱིན་སྤྱི་དོན།
292
ནི་སྙོམས་འཇུག་ཡིན། །ཞེས་བཤད་པ་དང་གོང་དུ་ཐོད་རྒལ་གྱི་རྣམ་གཞག་བཤད་
པ་གཉིས་འགལ་ལོ་ཞེ་ན། འགལ་ཡང་སྐྱོན་མེད་དེ། མཛོད་ལས་བཤད་པ་དེ་ནི་ཐེག་
དམན་གྱི་རིགས་ཅན་རྗེས་སུ་བཟུང་བའི་ཆེད་དུ་ཡིན་ལ། འདིར་བཤད་པ་ནི་ཐེག་པ་
ཆེན་པོའི་རིགས་ཅན་རྗེས་སུ་བཟུང་བའི་ཕྱིར་དུ་གསུངས་པས་བྱ་རོག་དང་འུག་ཐུག་སྐད་
དོད་ཀྱི་སྟེང་ནས་མིང་འདྲ་བ་ལྟར། ཐོད་རྒལ་གྱི་མིང་འདྲ ཡང་དོན་མི་མཐུན་པའི་
ཕྱིར་ཏེ། ཉི་སྣང་ལས། གང་ཡང་། ས་བརྒྱད་རྣམ་པ་གཉིས་འབྲེལ་དང་། གཅིག་
རྒལ་སོང་ཞིང་འོངས་ནས་ནི། རིས་མི་མཐུན་པར་གསུམ་པར་འགྲོ། །ཐོད་རྒལ་གྱི་
ནི་སྙོམས་འཇུག་ཡིན། །ཞེས་བཤད་པ་ཇི་ལྟར་ཡིན་ཞེ་ན། ཅི་བྱ་རོག་དང་འུག་ཐུག་
མཚན་ཉིད་འདྲ་བ་ཡིན་ནམ། འདིའི་གནས་སྐབས་ནི་གཞན་ཉིད་ཡིན་ཏེ། དེ་ལྟ་བུའི་
ཐབས་ལ་མཁས་པ་ཐོབ་པས་བསྐལ་པ་གྲངས་མེད་པ་བྱེ་བ་ཁྲག་ཁྲིག་སྟོང་ཕྲག་བརྒྱ་སྟོང་
དུ་འཇུག་ཅིང་། སངས་རྒྱས་དཔག་ཏུ་མེད་པ་ལ་བསྙེན་བཀུར་མཛད་པ་ཉིད་ཀྱིས་རྒྱ་
ཆེ་བ་ཉིད་ཡིན་པར་བསྟན་པའི་ཕྱིར་དང་། སྒོམ་པའི་ལམ་རྒྱུ་མཚན་ཅན་ཡིན་པ་ཉིད་
དུ་ཤེས་པར་བྱེད་པའི་དོན་གྱིས་གསུངས་པ་ཡིན་ནོ། །ཞེས་པ་དང་། རྒྱན་ལས་ཀྱང་
དེ་ཁོ་ན་བཞིན་དུ་གསུངས་པའི་ཕྱིར། སྨྲས་པ།
ཐོད་རྒལ་ཕུལ་བྱུང་ཤེས་རབ་ཀྱིས། །ཐོད་རྒལ་སྙོམས་འཇུག་རྣམ་བཤད་བྱས། །
ཐོད་རྒལ་དོན་གཉེར་ལྡན་པ་རྣམས། །ཐོད་རྒལ་མྱུར་བ་མྱུར་བར་ལོང་། །
དེ་ལྟར་འགོག་དང་བཅས་པའི་སྙོམས་འཇུག་དགུར། །ཞེས་སོགས་ཀྱིས་སྒོམ་
ལམ་རྩེ་སྦྱོར་མདོར་བསྟན་ནས། མདོར་བསྡུས་རྒྱས་དང་སངས་རྒྱས་ཀྱི། །ཞེས་སོགས་
ཀྱིས་སྒོམ་སྤངས་རྟོག་པ་བཞིའི་གཉེན་པོ་སྒོམ་ལམ་རྩེ་སྦྱོར་བཞི་རྒྱས་པར་འཆད་པ་ཡིན་



293
སྐབས་ལྔ་པ།
ཏེ༑ འགྲེལ་ཆེན་ལས། དེ་ལྟར་སྒོམ་པའི་ལམ་བརྗོད་ནས་དེས་སྤང་བར་བྱ་བའི་མི་
མཐུན་ཕྱོགས་ངོས་བཟུང་བར་བྱ་བ་དང་། འཛིན་པའི་རྣམ་པར་རྟོག་པ་བཞིའི་གཉེན་
པོ་བརྗོད་པར་བྱ་བ་ཡིན་པ་དེས་ན་ཞེས་གསུངས། དེ་ལྟར་འཆད་ཚུལ་ཡང་ཡོད་དེ།
དེ་དག་གི་ནང་ནས་མདོར་བསྡུས་རྒྱས་དང་། ཅེས་སོགས་ཀྱིས་སྒོམ་སྤངས་འཇུག་པ་
གཟུང་རྟོག་དགུ་པོ་དེ་བཤད། གཉིས་པ་སེམས་དང་སེམས་བྱུང་རྣམས། །ཞེས་སོགས་
ཀྱིས་སྒོམ་སྤངས་ལྡོག་པ་གཟུང་རྟོག་དགུ་པོ་དེ་བཤད། སེམས་ཅན་བཏགས་པའི་སྤྱོད་
ཡུལ་དང་། ཞེས་སོགས་ཀྱིས་རྫས་འཛིན་རྟོག་པ་དགུ་པོ་དེ་བཤད། སེམས་ཅན་བཏགས་
དང་དེ་རྒྱུ་ཡི། །ཞེས་སོགས་དང་། བདག་ཉིད་ཇི་བཞིན་ཀུན་མཁྱེན་ནི། །ཞེས་སོགས་
ཀྱིས་བཏགས་འཛིན་རྟོག་པ་དགུ་མདོར་བསྟན་རྒྱས་བཤད་ཀྱི་སྒོ་ནས་བཤད་པའི་ཕྱིར།
འོ་ན་བཏགས་འཛིན་རྟོག་པ་ལ་མདོར་བསྟན་རྒྱས་བཤད་གཉིས་གསུངས་ནས་རྟོག་པ་
གཞན་གསུམ་ལ་དེ་ལྟར་མི་གསུང་པའི་རྒྱུ་མཚན་ཅི་ཡིན་ཞེ་ན། དེའི་རྒྱུ་མཚན་ཡོད་
དེ༑ ཕྱི་མ་ལ་གཉིས་བཤད་པས་སྔ་མ་གསུམ་མཚོན་པའི་ཆེད་དུ་ཡིན་པའི་ཕྱིར། འོ་
ན་མཐོང་ལམ་གྱི་སྐབས་སུ་སྤང་བྱ་རྟོག་པ་སྔར་བཤད་ནས་འདིར་སྒོམ་ལམ་གྱི་རྗེས་
སུ་དེ་འཆད་པའི་རྒྱུ་མཚན་ཅི་ཡིན་ཞེ་ན། དེའི་རྒྱུ་མཚན་ཡོད་དེ། བཤད་པའི་གོ་རིམས་
ཡིན་པའི་ཕྱིར། འོ་ན་མཐོང་ལམ་རྩེ་སྦྱོར་མཉམ་རྗེས་གཉིས་བཤད་ནས་སྒོམ་ལམ་
རྩེ་སྦྱོར་རྗེས་ཐོབ་ཁོ་ན་འཆད་པའི་རྒྱུ་མཚན་ཅི་ཡིན་ཞེ་ན། དེའི་རྒྱུ་མཚན་ཡོད་དེ། དེ་
ལྟར་བཤད་པས་སྒོམ་ལམ་མཉམ་གཞག་མཚོན་ནུས་པ་ལ་དགོངས་པའི་ཕྱིར། འོ་ན།
གཉིས་པ་སེམས་དང་སེམས་བྱུང་རྣམས། །ཞེས་པའི་སྐབས་སུ་སྦྱོར་བ་ཉེར་བསྡོགས་
དང་འཇུག་པ་བར་ཆད་མེད་ལམ་ཞེས་སྤང་བྱའི་སྒོ་ནས་མིང་འདོགས་སོ་སོར་བྱེད་པའི་



294
ཕར་ཕྱིན་སྤྱི་དོན།
རྒྱུ་མཚན་ཅི་ཡིན་ཞེ་ན། དེའི་རྒྱུ་མཚན་ཡོད་དེ། སྒོམ་ལམ་བར་ཆད་མེད་ལམ་གཅིག་
ཉིད་ཀྱིས་སྒོམ་སྤངས་རྟོག་པ་མངོན་གྱུར་བ་འཇོམས་པའི་ཆ་ནས་སྦྱོར་བ་ཉེར་བསྡོགས་
དང་ས་བོན་འཇོམས་པའི་ཆ་ནས་འཇུག་པ་བར་ཆད་མེད་ལམ་དུ་བཤད་པའི་ཕྱིར། རང་
གི་དམིགས་ཡུལ་དུ་གྱུར་པའི་བྱང་སེམས་ལམ་གྱི་འཇུག་བྱའི་ཆོས་ལ་དམིགས་ནས་
ལོངས་སྤྱད་བྱར་བདེན་པར་ཞེན་པའི་བདེན་འཛིན་ལྷན་སྐྱེས་དེ་འདིར་བསྟན་སྒོམ་སྤངས་
འཇུག་པ་གཟུང་རྟོག་གི་འཇོག་བྱེད། རང་གི་དམིགས་ཡུལ་དུ་གྱུར་པའི་བྱང་སེམས་
ལམ་གྱི་ལྡོག་བྱའི་ཆོས་ལ་དམིགས་ནས་ལོངས་སྤྱོད་བྱར་བདེན་པར་འཛིན་པའི་བདེན་
འཛིན་ལྷན་སྐྱེས་དེ་འདིར་བསྟན་སྒོམ་སྤངས་ལྡོག་པ་གཟུང་རྟོག་གི་འཇོག་བྱེད། རང་
གི་དམིགས་ཡུལ་དུ་གྱུར་པའི་རྫས་འཛིན་ལ་དམིགས་ནས་ལོངས་སྤྱོད་བྱེད་དུ་བདེན་པར་
ཞེན་པའི་བདེན་འཛིན་ལྷན་སྐྱེས་དེ་འདིར་བསྟན་སྒོམ་སྤངས་རྫས་འཛིན་རྟོག་པའི་འཇོག་
བྱེད། བཏགས་འཛིན་ལའང་དེས་འགྲེ། དེ་ལྟར་སྒོམ་ལམ་རྩེ་སྦྱོར་གྱིས་སྤང་བྱ་སྤོང་
ཚུལ་བཤད་ནས། དེས་སྤང་བྱ་སྤངས་པའི་ཕན་ཡོན་ནོ། ཡམས་ནད་འདི་རྣམས་ཟད་
ནས་ནི། །ཞེས་སོགས་ཀྱིས་འཆད་པར་བྱེད་དོ། །དེ་ཡང་སྒོམ་སྤངས་ཀྱི་ས་བོན་སྤྱོང་
ཕྱིར་དུ་རྩེ་སྦྱོར་སྒོམ་ཚུལ་བཤད་ནས། དེ་བས་ཀྱང་ཕྲ་བའི་སྒོམ་སྤངས་ཀྱི་ས་བོན་སྤོང་
བའི་ཕྱིར་དུ་རྩེ་སྦྱོར་སྒོམ་ཚུལ་བཤད་པ་ལ། མདོའི་དབང་དུ་བྱས་ན། སྒོམ་ལམ་རྩེ་
སྦྱོར་གྱི་ཕན་ཡོན་སྟོན་པའི་སྐབས་སུ། རབ་འབྱོར་དེ་ལྟར་བྱང་ཆུབ་སེམས་དཔའ་སེམས་
དཔའ་ཆེན་པོས་ཡོན་ཏན་དང་ལེགས་པ་ཐམས་ཅད་མཐོང་ནས་བདག་གིས་ཀྱང་བླ་ན་
མེད་པ་ཡང་དག་པར་རྫོགས་པའི་བྱང་ཆུབ་ཏུ་སེམས་བསྐྱེད་པར་བྱའོ། །གཞན་ཡང་
བླ་ན་མེད་པ་ཡང་དག་པར་རྫོགས་པའི་བྱང་ཆུབ་ཏུ་སེམས་བསྐྱེད་དུ་གཞུག་པར་བྱའོ།།



295
སྐབས་ལྔ་པ།
ཞེས་གསུངས་པ་ལས་འཕྲོས་ནས། གསོལ་པ། བཅོམ་ལྡན་འདས་བྱང་ཆུབ་སེམས་
དཔའ་སེམས་དཔའ་ཆེན་པོ་སེམས་དང་པོ་བསྐྱེད་པ་དང་ལྡན་པ་སེམས་ཅན་གྱི་དོན་དུ་
བླ་ན་མེད་པ་ཡང་དག་པར་རྫོགས་པའི་བྱང་ཆུབ་ཏུ་མངོན་པར་རྫོགས་པར་འཚང་རྒྱ་
བར་འཚལ་བ་དེ་བསོད་ནམས་ཇི་ཙམ་ཞིག་ཏུ་འཕེལ་བར་འགྱུར། ཞེས་ཞུས་པའི་ལན་
དུ་བཅོམ་ལྡན་འདས་ཀྱིས་བཀའ་སྩལ་པ། རབ་འབྱོར་གལ་ཏེ་སྟོང་གསུམ་གྱི་སྟོང་ཆེན་
པོའི་འཇིག་རྟེན་གྱི་ཁམས་ཀྱི་སེམས་ཅན་ཇི་སྙེད་པ་དེ་དག་ཐམས་ཅད་ཉན་ཐོས་ཀྱི་ས་
ལ་གནས་པར་གྱུར། རང་སངས་རྒྱས་ཀྱི་ས་ལ་གནས་པར་གྱུར། སངས་རྒྱས་ཀྱི་ས་
ལ་གནས་པར་གྱུར་ན་སེམས་ཅན་དེ་དག་གི་བསོད་ནམས་མང་དུ་འཕེལ་ལམ། གསོལ་
པ་བཅོམ་ལྡན་འདས་མང་ངོ༌། བདེ་བར་གཤེགས་པ་མང་ངོ་། ཞེས་གསུངས་སོ། །དེའི་
དགོངས་པ་འགྲེལ་པ་ལ་བསྟན་བཅོས་སུ། སྟོང་གསུམ་སྐྱེ་བོ་ཉན་ཐོས་དང་། །ཞེས་
སོགས་བློཀ་གསུམ་གསུངས་པ་ཡིན་ཏེ། སྟོང་གསུམ་གྱི་སེམས་ཅན་ཐམས་ཅད་ཐེག་
པ་གསུམ་ལ་རིམ་གྱིས་བཀོད་པའི་བསོད་ནམས་མང་བར་བསྟན་པ་དཔེར་མཛད་ནས།
དེ་བས་ཀྱང་བར་ཆད་མེད་པའི་རྩེ་སྦྱོར་བསྒོམ་པ་བསོད་ནམས་ཆེས་མང་བར་མཚོན་
ནས་བསྟན་པའི་ཕྱིར། བར་ཆད་མེད་པའི་རྩེ་སྦྱོར་གྱི་ངོ་བོ་ཡོད་དེ། ཤེས་སྒྲིབ་གྱི་དངོས་
གཉེན་དུ་གྱུར་པའི་རང་འབྲས་རྣམ་མཁྱེན་གྱི་ཉེར་ལེན་བྱེད་པའི་ཡེ་ཤེས་ཅིག་ལ་འཇོག་
པའི་ཕྱིར། དེ་ཡང་སྟོང་གསུམ་སྐྱེ་བོ་ཉན་ཐོས་དང་། །ཞེས་སོགས་ཀྱིས་བར་ཆད་
མེད་པའི་རྩེ་སྦྱོར་ངོ་བོ་བསྟན་ནས། འདི་ཡི་དམིགས་པ་དངོས་མེད་དེ། །ཞེས་སོགས་
ཀྱིས་བར་ཆད་མེད་པའི་རྩེ་སྦྱོར་གྱི་དམིགས་པ་བདག་རྐྱེན་རྣམ་པ་དམིགས་རྣམ་ཟབ་
པའི ཁྱད་པར་རྣམས་འཆད། བར་ཆད་མེད་པའི་རྩེ་སྦྱོར་གྱི་དམིགས་རྣམ་ཟབ་པར་



296
ཕར་ཕྱིན་སྤྱི་དོན།
བསྟན་པ་ལ་རྒོལ་བའི་ཀླན་ཀ་རྒྱུན་མར་འབྱུང་བར་གསུངས་ན་རྒོལ་བའི་ཀླན་ཀ་དེ་གང་
ཞེ་ན། དེ་ཡང་མདོའི་དབང་དུ་བྱས་ན། གསོལ་པ། བཅོམ་ལྡན་འདས་ཅི་ལགས་
རྣམ་པ་ཐམས་ཅད་མཁྱེན་པ་ཉིད་འབའ་ཞིག་དངོས་པོ་མ་མཆིས་པ་ལགས་སམ། འོན་
ཏེ་གཟུགས་ཀྱང་དངོས་པོ་མ་མཆིས་པ་ལགས། ཞེས་པ་ནས། འདུས་བྱས་ཀྱི་ཁམས་
དང་འདུས་མ་བྱས་ཀྱི་ཁམས་ཀྱང་དངོས་པོ་མ་མཆིས་པ་ལགས། ཞེས་ཞུས་པའི་ལན་
དུ༑ བཅོམ་ལྡན་འདས་ཀྱིས་བཀའ་སྩལ་པ་རབ་འབྱོར་རྣམ་པ་ཐམས་ཅད་མཁྱེན་པ་
ཉིད་ཀྱང་དངོས་པོ་མེད་པའོ། །གཟུགས་དང་ཚོར་བ་དང་འདུ་ཤེས་དང་འདུ་བྱེད་དང་
རྣམ་པར་ཤེས་པ་ཡང་དངོས་པོ་མེད་པའོ། །ཞེས་གསུངས་སོ། །དེའི་དགོངས་པ་འགྲེལ་
བ་ལ་བསྟན་བཅོས་སུ། དམིགས་པ་འཐད་དང་དེ་ཡི་ནི། །ཞེས་སོགས་ཟློག་གསུམ་
གསུངས། འདིར་བསྟན་བསལ་བྱ་ལོག་རྟོག་གི་ངོ་བོ་ཡོད་དེ། བདེན་གཉིས་གཞི་གཅིག་
ལ་གཞི་མཐུན་དུ་འདུར་མི་རུང་བར་འཛིན་པའི་བློ་མངོན་གྱུར་བའམ་ས་བོན་གང་རུང་
ཞིག་ལ་འཇོག་པའི་ཕྱིར། གོང་དུ་དྲངས་པའི་མདོ་བསྟན་བཅོས་རྣམས་ཀྱིས་བར་ཆད་
མེད་པའི་རྩེ་སྦྱོར་གྱི་དམིགས་རྣམ་ཟབ་པར་བསྟན་པ་ལ་རྒོལ་བའི་ཀླན་ཀ་འཆད་ཚུལ་
ཡོད་དེ། བསལ་བྱ་ལོག་རྟོག་བཅུ་དྲུག་དངོས་སུ་བསྟན་ནས། དེས་ཀུན་ནས་བསླང་
བའི་ཀླན་ཀའམ་སུན་འབྱིན་བཅུ་དྲུག་དོན་གྱིས་འཆད་པའི་ཕྱིར། བསལ་བྱ་ལོག་རྟོག་
བཅུ་དྲུག་གཞུང་གི་དངོས་སུ་བསྟན་ཚུལ་ཡོད་དེ། དམིགས་པ་འཐད་དང་། ཅེས་པས་
དམིགས་པ་ལ་ལོག་པར་རྟོག་པ་དང་། དེ་ཡི་ནི། ངོ་བོ་ཉིད་ངེས་བཟུང་བ་དང་། །ཞེས་
པས་རྣམ་པ་ལ་ལོག་པར་རྟོག་པ་དང་། རྣམ་ཀུན་མཁྱེན་ཉིད་ཡེ་ཤེས་དང་། །ཞེས་
པས་འབྲས་བུ་ལ་ལོག་པར་རྟོག་པ་དང་། དམ་པའི་དོན་དང་ཀུན་རྫོབ་དང་། །ཞེས་



297
སྐབས་ལྔ་པ།
པས་བདེན་གཉིས་ལ་ལོག་པར་རྟོག་པ་དང་། སྦྱོར་དང་། ཞེས་པས་སྤྱོད་པའི་ངོ་བོ་
ལ་ལོག་པར་རྟོག་པ་དང་། དཀོན་མཆོག་གསུམ་པོ་དང་། །ཞེས་པས་སྤྱོད་པའི་རྟེན་
དཀོན་མཆོག་གསུམ་ཡུལ་དང་བཅས་པ་ལ་ལོག་པར་རྟོག་པ་དང་། ཐབས་བཅས། ཞེས་
པས་སྤྱོད་པའི་ཁྱད་པར་ལ་ལོག་པར་རྟོག་པ་དང་། ཐུབ་པའི་རྟོགས་པ་དང་། ཞེས་
པས་མངོན་རྟོགས་ལ་ལོག་པར་རྟོག་པ་དང༌། ཕྱིན་ཅི་ལོག་དང་། ཅེས་པས་སྤང་བྱ་
ལ་ལོག་པར་རྟོག་པ་དང་། ལམ་བཅས་དང་། །ཞེས་པས་ལམ་གྱི་ངོ་བོ་ལ་ལོག་པར་
རྟོག་པ་དང༌། གཉེན་པོ་མི་མཐུན་ཕྱོགས་དག་དང་། །ཞེས་པས་སྤང་གཉེན་གྱི་རྣམ་
དབྱེ་ལ་ལོག་པར་རྟོག་པ་དང་། མཚན་ཉིད་དང་ནི། ཞེས་པས་ཆོས་རྣམས་ཀྱི་མཚན་
ཉིད་ལ་ལོག་པར་རྟོག་པ་དང་། བསྒོམ་པ་ལ། ཞེས་པས་རང་སྤྱིའི་མཚན་ཉིད་སྒོམ་
ཚུལ་ལ་ལོག་པར་རྟོག་པ་དངོས་སུ་བསྟན་པའི་ཕྱིར། ལོག་རྟོག་བཅུ་དྲུག་གིས་ཀུན་ནས་
བསླང་བའི་ཀླན་ཀ་བཅུ་དྲུག་པོ་ཡང་བསྡུ་ན་ཀུན་རྫོབ་སྒོ་ཅན་གྱི་ཀླན་ཀ་དང་། དོན་
དམ་སྒོ་ཅན་གྱི་ཀླན་ཀ་གཉིས་སུ་འདུ་ལ། དེ་ཡང་དངོས་སྨྲ་བས་དབུ་མ་པ་ལ་བར་ཆད་
མེད་པའི་རྩེ་སྦྱོར་དང་རྣམ་མཁྱེན་གྱི་དམིགས་པ་ཆོས་ཅན། བདེན་གྲུབ་ཏུ་ཐལ། ཡོད་
པའི་ཕྱིར། ཞེས་པའི་ཐལ་འགྱུར་ལྟ་བུ་ཀུན་རྫོབ་སྒོ་ཅན་གྱི་ཀླན་ཀ་ཡིན་ཏེ། དབུ་མ་
པའི་ཀུན་རྫོབ་ཀྱི་ཁས་བླངས་རྟགས་སུ་བཀོད་ནས་དོན་དམ་སུན་འབྱིན་པར་བྱེད་པའི་
སུན་འབྱིན་ཡིན་པའི་ཕྱིར། བར་ཆད་མེད་པའི་རྩེ་སྦྱོར་དང་རྣམ་མཁྱེན་ཀྱི་དམིགས་
པ་ཆོས་ཅན། མེད་པར་ཐལ། བདེན་པར་མེད་པའི་ཕྱིར། ཞེས་པའི་ཐལ་འགྱུར་ལྟ་
བུ་དོན་དམ་སྒོ་ཅན་གྱི་ཀླན་ཀ་ཡིན་ཏེ། དབུ་མ་པའི་དོན་དམ་གྱི་ཁས་བླངས་རྟགས་
སུ་བཀོད་ནས་ཀུན་རྫོབ་སུན་འབྱིན་པར་བྱེད་པའི་སུན་འབྱིན་ཡིན་པའི་ཕྱིར། དེ་ཡང་



ཕར་ཕྱིན་སྤྱི་དོན།
298
འགྲེལ་བར། དེ་བས་ན་ཀུན་རྫོབ་དང་དོན་དམ་པའི་སྒོ་ཅན་གྱི་ཀླན་ཀ་ལ་ཞེས་སོགས་
གསུངས། ཀླན་ཀ་དེ་གཉིས་དབུ་མ་པ་ལ་གནོད་བྱེད་ཡང་དག་ཏུ་མི་འཇུག་སྟེ། སུན་
འབྱིན་སྔ་མ་ལ་ཀུན་རྫོབ་ལ་ལྟོས་ཏེ་ཁྱབ་མེད་ཀྱི་ལན་དང་དོན་དམ་ལ་ལྟོས་ཏེ་རྟགས་
མ་གྲུབ་ཀྱི་ལན་ཐེབས་ཤིང་ཕྱི་མ་ལ་ཀུན་རྫོབ་ལ་ལྟོས་ཏེ་ཁྱབ་མེད་ཀྱི་ལན་དང་དོན་དམ་
ལ་ལྟོས་ཏེ་འདོད་ལན་ཐེབས་པའི་ཕྱིར། །སྨྲས་པ།
རྩེ་མོའི་སྦྱོར་བ་རྣམ་པ་བཞི། །རྩེ་མོའི་བློ་གྲོས་ཀྱིས་དཔྱད་དེ། །
རྩེ་མོར་ཕྱིན་པར་བཤད་པ་ཡིས། །རྩེ་མོའི་མདོ་རྒྱན་རྟོགས་པར་འགྱུར། །
ཤེས་རབ་ཀྱི་ཕ་རོལ་ཏུ་ཕྱིན་པའི་མན་ངག་གི་བསྟན་བཅོས་མངོན་པར་རྟོགས་པའི་རྒྱན་འགྲེལ་
པ་དང་བཅས་པའི་རྣམ་བཤད་སྙིང་པོ་རྒྱན་གྱི་དོན་ལེགས་པར་བཤད་པ་ཡུམ་དོན་གསལ་བའི་སྒྲོན་
མེ་ཞེས་བྱ་བ་ལས་སྐབས་ལྔ་པའི་རྣམ་པར་བཤད་པའོ། །



299
སྐབས་དྲུག་པ།
མངོན་པར་རྟོགས་པའི་རྒྱན་འགྲེལ་པ་དང་བཅས་པ་ཡུམ་དོན་
གསལ་བའི་སྒྲོན་མེ་ཞེས་བྱ་བ་ལས་མཐར་གྱིས་སྦྱོར་
བའི་རྣམ་པར་བཤད་པ་བཞུགས་སོ།།
༈ དེ་ལྟར་དབང་དུ་བྱ་བ་རྒྱུ་འབྲས་བཤད་ནས་བརྟན་པ་རྒྱུ་འབྲས་བཤད་པ་ལ་
གཉིས་ལས། །དང་པོ་མཁྱེན་གསུམ་གྱི་རྣམ་པ་ལ་བརྟན་པ་ཐོབ་དོན་དུ་བསྒོམ་པའི་
མཐར་གྱིས་སྦྱོར་བ་བཤད་པ་ནི། རྩེ་སྦྱོར་གྱི་རྗེས་སུ་མཐར་གྱིས་སྦྱོར་ང་འཆད་པའི་
རྒྱུ་མཚན་ཅི་ཡིན་ཞེ་ན། དེའི་རྒྱུ་མཚན་ཡོད་དེ། མཁྱེན་གསུམ་གྱི་རྣམ་པ་ལ་དབང་
ཐོབ་པ་ཙམ་གྱིས་མི་ཆོག་གི བརྟན་པ་ཐོབ་ཕྱིར་དུ་མཁྱེན་གསུམ་གྱི་རྣམ་པ་མཐའ་
དག་གོ་རིམས་ངེས་ཅན་དུ་སྒོམ་དགོས་སོ་ཞེས་གོ་བའི་ཆེད་དུ་ཡིན་པའི་ཕྱིར་ཏེ། ཉི་
སྣང་ལས། ད་ནི་མཐར་གྱིས་པའི་མངོན་པར་རྟོགས་པ་བརྗོད་པར་བྱ་བ་ཡིན་པས། ཞེས་
དང༌། རྒྱན་སྣང་ལས། རྩེ་མོའི་མངོན་པར་རྟོགས་པ་ཐོབ་པ་ནི་སོ་སོ་བ་དང་བསྡུས་
པ་ཉིད་དུ་རྟོགས་པའི་དོན་རྣམས་རིམ་པར་བཀོད་ནས་བརྟེན་པར་བྱ་བའི་ཕྱིར་བསྒོམ་
པ་ཡིན་པས་ན་མཐར་གྱིས་པའི་མངོན་པར་རྟོགས་པའི་དོན་ནི་སེང་གེའི་སྒྲ་སྒྲོགས་པའི་
ཕྱིར། ཤེས་རབ་ཀྱི་ཕ་རོལ་ཏུ་ཕྱིན་པའི་རྗེས་སུ་རིག་པར་བྱའོ། །ཞེས་གསུངས་པ་
ཡིན་ནོ། ཞེས་དང་། འགྲེལ་པ་འདིར་ཡང་། རྩེ་མོའི་མངོན་པར་རྟོགས་པ་ཐོབ་པ་
སོ་སོ་བ་དང་བསྡུས་པ་ཉིད་དུ་རྟོགས་པའི་དོན་རྣམས་གོ་རིམས་བཞིན་དུ་བཀླགས་ནས་
བརྟན་པོར་བྱ་བའི་ཕྱིར་རྣམ་པར་སྒོམ་པར་བྱེད་པས་མཐར་གྱིས་པའི་མངོན་པར་རྟོགས་
པ༑ ཞེས་གསུངས། དེ་ཡང་མདོའི་དབང་དུ་བྱས་ན། ལོག་རྟོག་བཅུ་དྲུག་པར་ཆོས་



300
ཕར་ཕྱིན་སྤྱི་དོན། །
ཐམས་ཅད་དངོས་པོ་མེད་པའི་ངོ་བོ་ཉིད་དུ་རྟོགས་ནས་སངས་རྒྱས་པར་གསུངས་པ་ལས་
འཕྲོས་ནས་དེ་སྐད་ཅེས་བཀའ་བསྩལ་པ་དང་། ཚེ་དང་ལྡན་པ་རབ་འབྱོར་གྱིས་བཅོམ་
ལྡན་འདས་ལ་འདི་སྐད་ཅེས་གསོལ་ཏོ། །བཅོམ་ལྡན་འདས་གལ་ཏེ་དེ་ལྟར་བྱང་ཆུབ་
སེམས་དཔའ་སེམས་དཔའ་ཆེན་པོས་ཆོས་ཐམས་ཅད་དངོས་པོ་མ་མཆིས་པའི་ངོ་བོ་ཉིད་
ལ་བསམ་གཏན་བཞི་དང་མངོན་པར་ཤེས་པ་ལྔས་བླ་ན་མེད་པ་ཡང་དག་པར་རྫོགས་
པའི་བྱང་ཆུབ་ཏུ་མངོན་པར་འཚང་རྒྱ་ན། བཅོམ་ལྡན་འདས་དེ་ཇི་ལྟར་ཆོས་ཐམས་
ཅད་དངོས་པོ་མ་མཆིས་པའི་ངོ་བོ་ཉིད་ལ་བྱང་ཆུབ་སེམས་དཔའ་ཆེན་པོ་མཐར་གྱིས་
སྤྱོད་པ་དང་། མཐར་གྱིས་སློབ་པ་དང་། མཐར་གྱིས་ནན་ཏན་དུ་བགྱིད་པ་གང་གིས་
བླ་ན་མེད་པ་ཡང་དག་པར་རྫོགས་པའི་བྱང་ཆུབ་ཏུ་མངོན་པར་རྫོགས་པར་འཚང་རྒྱ་
བར་འགྱུར་བའི་མཐར་གྱིས་སྤྱོད་པ་དང༌། མཐར་གྱིས་སློབ་པ་དང་། མཐར་གྱིས་
ནན་ཏན་བགྱི་བ་མ་མཆིས་པར་འགྱུར་ཞེས་ཞུས་པའི་ལན་དུ། བཅོམ་ལྡན་འདས་ཀྱིས་
བཀའ་བསྩལ་པ། རབ་འབྱོར་འདི་ལྟར་བྱང་ཆུང་སེམས་དཔའ་སེམས་དཔའ་ཆེན་པོས་
ཐོག་མར་སངས་རྒྱས་བཅོམ་ལྡན་འདས་རྣམས་དང་ཞེས་སོགས་ཀྱིས་མཐར་གྱིས་སྦྱོར་
སྤྱིར་བསྟན། རབ་འབྱོར་གཞན་ཡང་བྱང་ཆུབ་སེམས་དཔའ་སེམས་དཔའ་ཆེན་པོ་སེམས་
དང་པོ་བསྐྱེད་པ་ནས་བཟུང་སྟེ། སྦྱིན་པའི་ཕ་རོལ་ཏུ་ཕྱིན་པ་ལ་སྤྱོད་པའི་ཚེ་བདག་ཀྱང་
སྦྱིན་པ་ཡོངས་སུ་གཏོང་ངོ༌། ། ་རོལ་ཀྱང་སྦྱིན་པ་ལ་རབ་ཏུ་འཇོཔག་གོ །སྦྱིན་པའི་
ལེགས་པ་བརྗོད་དོ། །ཞེས་སོགས་ཀྱིས་མཐར་གྱིས་སྦྱོར་བཅུ་གསུམ་སོ་སོར་བཤད།
དེའི་དགོངས་པ་འགྲེལ་བ་ལ་བསྟན་བཅོས་སུ། སྦྱིན་པ་ཤེས་རབ་བར་དག་དང་། །ཞེས་
སོགས་བློ་ཀ་གཅིག་གསུངས། འོ་ན་མཐར་གྱིས་སྦྱོར་སྒོམ་ཚུལ་ཇི་ལྟར་ཡིན་ཞེ་ན༔ སྔ་



301
སྐབས་དྲུག་པ།
མ་ཁ་ཅིག སྦྱིན་པ་ཤེས་རབ་བར་དག་དང་། །ཞེས་སོགས་འབྱུང་བས་སྦྱིན་སོགས་
ཆོས་བཅུ་གསུམ་རིམ་གྱིས་བསྒོམ་པར་བྱེད་པ་དེ་དེའི་སྒོམ་ཚུལ་ཡིན་ནོ་ཞེ་ན། མི་རིགས་
ཏེ༑ མཚན་ཉིད་དེ་ཡི་སྦྱོར་བ་དང་། །དེ་རབ་དེ་ཡི་གོ་རིམས་དང་། །ཞེས་པ་རྩ་
འགྲེལ་ལས། མཁྱེན་གསུམ་རིམ་ཅན་དུ་བསྒོམས་པ་ལ་གསལ་བས་བྱ་རྫོགས་ཀྱི་སྐད་
ཅིག་མའི་ཐུང་མཐའ་གཅིག་ལ་མཁྱེན་གསུམ་གྱི་རྣམ་པ་བརྒྱ་བདུན་ཅུ་རྩ་གསུམ་དངོས་
ཡུལ་དུ་བྱེད་པའི་ནུས་པ་ཐོབ་ཕྱིར་དུ་མཁྱེན་གསུམ་གྱི་རྣམ་པ་མ་ལུས་པ་རྟ་རྒྱུག་པ་ལྟར་
གོ་རིམས་ངེས་ཅན་དུ་དཀྱུས་ཐོག་གཅིག་ལ་བསྒོམ་པ་དེ་མཐར་གྱིས་སྦྱོར་གྱི་སྒོམ་ཚུལ་
དུ་ངེས་པར་འདོད་དགོས་པའི་ཕྱིར། །འོ་ན་སྦྱིན་སོགས་ཆོས་བཅུ་གསུམ་བསྟན་པ་ཅི་
ཡིན་ཞེ་ན། དེ་ནི་ཟིན་བྱེད་ཀྱི་གྲོགས་ཤེས་པའི་ཕྱིར་དུ་བསྟན་པ་ཡིན་ཏེ། རྣམ་པ་དེ་
དག་བསྒོམ་པའི་ཚེ་ལམ་གྱི་ངོ་བོའི་དབང་དུ་བྱས་ན་ཕར་ཕྱིན་དྲུག་གི་ཉམས་ལེན་གྱིས་
ཟིན་དགོས་པ་དང་། ལམ་ཁྱད་པར་དུ་བྱེད་པའི་བྱེད་ཆོས་ཀྱི་དབང་དུ་བྱས་ན་རྗེས་
དྲན་དྲུག་གིས་ཟིན་དགོས་པ་དང་། ལམ་རྣམ་པར་དག་བྱེད་ཀྱི་དབང་དུ་བྱས་ན་དངོས་
མེད་ངོ་བོ་ཉིད་ཀྱི་ཤེས་རབ་ཀྱིས་ཟིན་དགོས་པའི་ཕྱིར། དང་པོ་གྲུབ་སྟེ། རྒྱས་སྲས་
ཀྱི་ཉམས་ལེན་མཐའ་དག་ཕར་ཕྱིན་དྲུག་གི་ཉམས་ལེན་དུ་འདུས་པའི་ཕྱིར། གཉིས་
པ་གྲུབ་སྟེ། ལམ་གྱི་རྟེན་གྱི་དབང་དུ་བྱས་ན་དཀོན་ཅོག་གསུམ་རྗེས་དྲན་གྱིས་ཟིན་
དགོས་པ་དང༌། སྡིག་པ་སྤོང་བ་མཚོན་བྱེད་ཚུལ་ཁྲིམས་དང་། དགེ་བ་ཉམས་སུ་
ལེན་པ་མཚོན་བྱེད་གཏོང་བ་རྗེས་དྲན་གྱིས་ཟིན་དགོས་པ་དང་། བླང་དོར་དེ་དག་ཚུལ་
བཞིན་དུ་བྱེད་པ་ལ་དཔང་པོར་སྟོན་པ་སངས་རྒྱས་ལ་སོགས་པའི་ལྷ་རྗེས་སུ་དྲན་པར་
བྱེད་དགོས་པའི་ཕྱིར། དང་པོ་གྲུབ་སྟེ། དཀོན་ཅོག་གསུམ་ལ་རིམ་པ་བཞིན་དུ་ལམ་



302
ཕར་ཕྱིན་སྤྱི་དོན།
སྟོན་པ་པོ་དང་ལམ་དངོས་དང་ལམ་སྒྲུབ་པའི་གྲོགས་སུ་དྲན་པའི་སྒོ་ནས་ཉམས་སུ་ལེན་
དགོས་པའི་ཕྱིར། གཉིས་པ་གྲུབ་སྟེ། ཚུལ་ཁྲིམས་ལ་བརྟེན་ནས་གཞན་གནོད་གཞི་
བཅས་སྤངས་པས་འགྱོད་པ་མེད་ཅིང་བླ་མ་དཀོན་ཅོག་སོགས་ལ་གཏོང་སེམས་སྤེལ་
ཏེ་ཡོ་བྱད་གཞན་ལ་གཏོང་བར་ནུས་པའི་ཉམས་ལེན་གྱིས་ཟིན་དགོས་པའི་ཕྱིར། རྩེ་
བའི་རྟགས་གསུམ་པ་གྲུབ་སྟེ། ཕར་ཕྱིན་དང་པོ་ལྔ་ཉམས་སུ་ལེན་པ་ལ་ཤེས་རབ་ཀྱི་
ཕར་ཕྱིན་གྱི་ཉམས་ལེན་གྱིས་ཟིན་དགོས་པའི་ཕྱིར། དེ་ལྟར་ཆོས་བཅུ་གསུམ་གྱིས་ཟིན་
པའི་སྒོ་ནས་རྣམ་པ་རྣམས་ཚོགས་ལམ་གྱི་གནས་སྐབས་སུ་བསྒོམ་པ་མཐར་གྱིས་སྤྱོད་
པ་དང་། སྦྱོར་ལམ་གྱི་གནས་སྐབས་སུ་བསྒོམ་པ་མཐར་གྱིས་སློབ་པ་དང་། མཐོང་
སྒོམ་གྱི་གནས་སྐབས་སུ་བསྒོམ་པ་མཐར་གྱིས་སྒྲུབ་པ་ཞེས་བྱ་སྟེ། ཉི་སྣང་ལས། དེ་
ལ་སེམས་བསྐྱེད་པ་ཤེས་པར་བྱ་བའི་དོན་དུ་ནི་སྤྱོད་པ་སྨོས་སོ། །ངེས་པར་འབྱེད་པའི་
ཆ་དང་མཐུན་པ་ཤེས་པར་བྱ་བའི་དོན་དུ་ནི་སློབ་པ་སྨོས་སོ། །མཐོང་བའི་ལམ་དང་
སྒོམ་པའི་ལམ་ཤེས་པར་བྱ་བའི་དོན་དུ་ནི་ནན་ཏན་དུ་བྱས་པ་སྨོས་ཏེ་མངོན་པར་རྟོགས་
པའི་གོ་རིམས་ཤེས་པར་བྱ་བའི་ཕྱིར་གསུམ་ཆར་སྨོས་པ་ཡིན་ནོ། །ཞེས་གསུངས།
ཤེས་རབ་ཀྱི་ཕ་རོལ་ཏུ་ཕྱིན་པའི་མན་ངག་གི་བསྟན་བཅོས་མངོན་པར་རྟོགས་པའི་རྒྱན་འགྲེལ་
པ་དང་བཅས་པའི་རྣམ་བཤད་སྙིང་པོ་རྒྱན་གྱི་དོན་ལེགས་པར་བཤད་པ་ཡུམ་དོན་གསལ་བའི་སྒྲོན་
མེ་ཞེས་བྱ་བ་ལས་སྐབས་དྲུག་པའི་རྣམ་པ ར་བཤད་པའོ།།



303
སྐབས་བདུན་པ།
མངོན་པར་རྟོགས་པའི་རྒྱན་འགྲེལ་པ་དང་བཅས་པ་ཡུམ་དོན་
གསལ་བའི་སྒྲོན་མེ་ཞེས་བྱ་བ་ལས་སྐད་ཅིག་མའི་སྦྱོར་བའི་
རྣམ་པར་བཤད་པ་བཞུགས་སོ།།
༈ གཉིས་པ་མཁྱེན་གསུམ་གྱི་རྣམ་པ་ལ་བརྟན་པ་ཐོབ་པའི་སྐད་ཅིག་སྦྱོར་བཤད་
པ་ལ། འོ་ན། མཐར་གྱིས་པ། སྐད་ཅིག་གཅིག་མངོན་རྫོགས་བྱང་ཆུབ། །ཞེས་
མཐར་གྱིས་སྦྱོར་གྱི་རྗེས་སུ་སྐད་ཅིག་སྦྱོར་འཆད་པའི་རྒྱུ་མཚན་ཅི་ཡིན་ཞེ་ན། དེའི་
རྒྱུ་མཚན་ཡོད་དེ། མཐར་གྱིས་སྦྱོར་ལས་སྐད་ཅིག་སྦྱོར་འབྱུང་བའི་རྒྱུ་མཚན་གྱིས་
དེ་ལྟར་བཤད་པའི་ཕྱིར། མཐར་གྱིས་སྦྱོར་ལས་སྐད་ཅིག་སྦྱོར་འབྱུང་སྟེ། མཁྱེན་
གསུམ་གྱི་རྣམ་པ་ལ་བརྟན་པ་ཐོབ་ཕྱིར་དུ་མཁྱེན་གསུམ་གྱི་རྣམ་པ་རིམ་གྱིས་བསྒོམ་
པའི་སེམས་དཔའི་རྣལ་འབྱོར་ལས་མཁྱེན་གསུམ་གྱི་རྣམ་པ་ལ་བརྟན་པ་ཐོབ་པའི་སེམས་
དཔའི་རྣལ་འབྱོར་འབྱུང་པའི་ཕྱིར་ཏེ། བྱ་རྫོགས་ཀྱི་སྐད་ཅིག་མའི་ཐུང་མཐའ་གཅིག་
ལ་རྩོལ་བ་གཅིག་གིས་མཁྱེན་གསུམ་གྱི་རྣམ་པ་བརྒྱ་བདུན་ཅུ་རྩ་གསུམ་གོ་རིམས་ངེས་
ཅན་དུ་བསྒོམ་པའི་ནུས་པ་ཐོབ་ཕྱིར་དུ་མཁྱེན་གསུམ་གྱི་རྣམ་པ་རིམ་གྱིས་བསྒོམ་པའི་
སེམས་དཔའི་རྣལ་འབྱོར་ལས་བྱ་རྫོགས་ཀྱི་སྐད་ཅིག་མའི་ཐུང་མཐའ་གཅིག་གིས་མཁྱེན་
གསུམ་གྱི་རྣམ་པ་བརྒྱ་བདུན་ཅུ་རྩ་གསུམ་གོ་རིམས་ངེས་ཅན་དུ་བསྒོམ་ནུས་པའི་སེམས་
དཔའི་རྣལ་འབྱོར་འབྱུང་བའི་ཕྱིར། བྱང་སེམས་རྒྱུན་མཐའ་བས་དེ་ལྟར་བསྒོམ་ནུས་
པའི་རྒྱུ་མཚན་ཡོད་དེ། དེས་བསྐལ་པ་གྲངས་མེད་པ་གསུམ་དུ་མཁྱེན་གསུམ་གྱི་རྣམ་



ཕར་ཕྱིན་སྤྱི་དོན།
304
པར་རིམ་གྱིས་གོམས་པར་བྱས་ཟིན་པའི་ཕྱིར། དེ་ཡང་སྐད་ཅིག་སྦྱོར་འཆད་པ་ལ་
མདོའི་དབང་དུ་བྱས་ན། མཐར་གྱིས་སྦྱོར་བཅུ་གསུམ་པར་བྱང་ཆུབ་སེམས་དཔའ་
ཆེན་པོ་ཤེས་རབ་ཀྱི་ཕ་རོལ་ཏུ་ཕྱིན་པ་ལ་སྤྱོད་པའི་ཚེ་སྦྱིན་པ་མི་དམིགས་གཏོང་བ་མི་
དམིགས་ལེན་པ་མི་དམིགས་པར་སྦྱིན་པ་གཏོང་ངོ་། །ཚུལ་ཁྲིམས་མི་དམིགས་པར་
ཚུལ་ཁྲིམས་བསྲུང་ངོ་། །བཟོད་པ་མི་དམིགས་པར་བཟོད་པ་སྒྲུབ་བོ། །བརྩོན་འགྲུས་
མི་དམིགས་པར་བརྩོན་འགྲུས་རྩོམ་མོ། །ཏིང་ངེ་འཛིན་མི་དམིགས་པར་ཏིང་ངེ་འཛིན་
ལ་སྙོམས་པར་འཇུག་གོ །ཤེས་རབ་མི་དམིགས་པར་ཤེས་རབ་སྒོམ་མོ། །ཞེས་གསུངས་
པ་ལས་འཕྲོས་ནས། དེ་སྐད་ཅེས་བཀའ་སྩལ་པ་དང་། ཚེ་དང་ལྡན་པ་རབ་འབྱོར་
གྱིས་བཅོམ་ལྡན་འདས་ལ་འདི་སྐད་ཅེས་གསོལ་ཏོ། །བཅོམ་ལྡན་འདས། བྱང་ཆུབ་
སེམས་དཔའ་ཆེན་པོ་ཤེས་རབ་ཀྱི་ཕ་རོལ་ཏུ་ཕྱིན་པ་ལ་སྤྱོད་པའི་ཚེ་ཇི་ལྟར་སེམས་བསྐྱེད་
པ་གཅིག་གིས་ཕ་རོལ་ཏུ་ཕྱིན་པ་དྲུག་ཡོངས་སུ་འཛིན་པ་ལགས་ཞེས་ཞུས་པའི་ལན་དུ།
བཅོམ་ལྡན་འདས་ཀྱིས་བཀའ་སྩལ་པ། རབ་འབྱོར་འདི་ལ་བྱང་ཆུབ་སེམས་དཔའ་
སེམས་དཔའ་ཆེན་པོས་སྦྱིན་པ་གང་གཏོང་བ་དེ་ཤེས་རབ་ཀྱི་ཕ་རོལ་ཏུ་ཕྱིན་པས་ཡོངས་
སུ་ཟིན་པ་ལས་གཞན་དུ་མ་ཡིན་ནོ། །ཞེས་གསུངས་སོ། །དེའི་དགོངས་པ་འགྲེལ་བ་
ལ་བསྟན་བཅོས་སུ། སྦྱིན་པ་ལ་སོགས་རེ་རེས་ཀྱང་། །ཞེས་སོགས་བློཀ་ལྔ་གསུངས་
ཏེ༑ དེ་ཡང་བློ་ཀ་དང་པོས་རྣམ་པར་སྨིན་པ་མ་ཡིན་པའི་སྐད་ཅིག་སྦྱོར་དང་། ཇི་
ལྟར་སྐྱེས་བུས་ཟོ་ཆུན་རྒྱུད། །ཞེས་སོགས་ཀྱིས་དེ་ཉིད་དཔེའི་སྒོ་ནས་དང་། གང་ཚེ་
ཆོས་དཀར་ཐམས་ཅད་ཀྱིས། །ཞེས་སོགས་ཀྱིས་རྣམ་པར་སྨིན་པའི་སྐད་ཅིག་སྦྱོར།
སྦྱིན་པ་ལ་སོགས་སྤྱོད་པ་ཡི། །ཞེས་སོགས་ཀྱིས་མཚན་ཉིད་མེད་པའི་སྐད་ཅིག་སྦྱོར་



305
སྐབས་བདུན་པ།
དང་། རྨི་ལམ་དང་ནི་དེ་མཐོང་ཉིད། །ཞེས་སོགས་ཀྱིས་གཉིས་སུ་མེད་པའི་སྐད་ཅིག་
སྦྱོར་འཆད་པ་ཡིན་ནོ། །སྐད་ཅིག་སྦྱོར་བཞིའི་ངོ་བོ་ཡོད་དེ། བྱ་རྫོགས་ཀྱི་སྐད་ཅིག་
མའི་ཐུང་མཐའ་གཅིག་ལ་ཟག་མེད་རྣམ་པར་སྨིན་པ་མིན་པའི་ཆོས་གཅིག་མངོན་དུ་
བྱས་པ་ན་དེ་དང་རིགས་མཐུན་པའི་ཆོས་ཐམས་ཅད་མངོན་དུ་བྱེད་པའི་ནུས་པ་ཐོབ་
པའི་སྒོ་ནས་ཤེས་སྒྲིབ་ཀྱི་དངོས་གཉེན་དུ་གྱུར་པའི་སེམས་དཔའི་རྣལ་འབྱོར་དེ་སྐད་
ཅིག་སྦྱོར་དང་པོ་དང་། བྱ་རྫོགས་ཀྱི་སྐད་ཅིག་མའི་ཐུང་མཐའ་གཅིག་ལ་ཟག་མེད་
རྣམ་པར་སྨིན་པའི་ཆོས་གཅིག་མངོན་དུ་བྱས་པ་ན་དེ་དང་རིགས་མཐུན་པའི་ཆོས་ཐམས་
ཅད་མངོན་དུ་བྱེད་པའི་ནུས་པ་ཐོབ་པའི་ཤེས་སྒྲིབ་ཀྱི་དངོས་གཉེན་དུ་གྱུར་པའི་སེམས་
དཔའི་རྣལ་འབྱོར་དེ་སྐད་ཅིག་སྦྱོར་གཉིས་པ་དང་། སྟོང་ཉིད་མངོན་སུམ་དུ་རྟོགས་
པའི་སྒོ་ནས་ཤེས་སྒྲིབ་ཀྱི་དངོས་གཉེན་དུ་གྱུར་པའི་སེམས་དཔའི་རྣལ་འབྱོར་དེ་སྐད་
ཅིག་སྦྱོར་གསུམ་པ་དང་། གཟུང་འཛིན་རྫས་གཞན་གྱིས་སྟོང་པར་མངོན་སུམ་དུ་རྟོགས་
ནུས་པའི་སྒོ་ནས་ཤེས་སྒྲིབ་ཀྱི་དངོས་གཉེན་དུ་གྱུར་པའི་སེམས་དཔའི་རྣལ་འབྱོར་དེ་སྐད་
ཅིག་སྦྱོར་བཞི་པའི་ངོ་བོར་འཇོག་པའི་ཕྱིར། ཟག་མེད་རྣམ་པར་སྨིན་མ་སྨིན་གྱི་དོན་
ཡོད་དེ། ས་བདུན་པ་མན་ཆད་ཀྱི་ཟག་མེད་ཀྱི་ཡོན་ཏན་རྣམ་པར་མ་སྨིན་པ་ཡིན། ས་
བརྒྱད་པ་ཡན་ཆད་ཀྱི་ཟག་མེད་ཀྱི་ཡོན་ཏན་རྣམས་ཟག་མེད་རྣམ་པར་སྨིན་པ་ཡིན་པའི་
ཕྱིར་ཏེ། སྔ་མ་འབད་རྩོལ་དང་བཅས་པས་ཐོབ་པའི་ཟག་མེད་ཀྱི་ཡོན་ཏན་དང་། ཕྱི་
མ་འབད་རྩོལ་མེད་པར་ཐོབ་པའི་ཟག་མེད་ཀྱི་ཡོན་ཏན་ཡིན་པའི་ཕྱིར་ཏེ། སྐད་ཅིག་
མའི་སྦྱོར་བ་བཞི་པོ་གང་རུང་ཡིན་ན་སྐད་ཅིག་མའི་སྦྱོར་བ་ཡིན་དགོས་ཀྱང༌། སྐད་
ཅིག་མའི་སྦྱོར་བ་ཡིན་ན་དེ་བཞི་གང་རུང་ཡིན་མི་དགོས་ཏེ། དེ་བཞི་གང་རུང་ཡིན་



ཕར་ཕྱིན་སྤྱི་དོན།
306
ན་རྒྱུན་མཐའི་བར་ཆད་མེད་ལམ་ཡིན་དགོས། སྐད་ཅིག་སྦྱོར་ཡིན་ན་དེ་ཡིན་མི་དགོས་
པའི་ཕྱིར། ཕྱི་མ་གྲུབ་སྟེ། རྩོལ་བ་གཅིག་གིས་མཁྱེན་གསུམ་གྱི་རྣམ་པ་བརྒྱ་བདུན་
ཅུ་རྩ་གསུམ་གོ་རིམས་ངེས་ཅན་དུ་སྒོམ་པར་བྱེད་པའི་རྒྱུན་མཐའི་ཡེ་ཤེས་དེ་སྐད་ཅིག་
སྦྱོར་ཡིན་པ་གང་ཞིག རྒྱུན་མཐའི་བར་ཆད་མེད་ལམ་མ་ཡིན་པའི་ཕྱིར། དང་པོ་
གྲུབ་སྟེ། དེ་ཡོད་པ་གང་ཞིག །དེ་ཡོད་ན་མཐར་གྱིས་པའི་སྦྱོར་བ་མ་ཡིན་པས་སྐད་
ཅིག་སྦྱོར་ལས་འོས་མེད་པའི་ཕྱིར། དང་པོ་གྲུབ་སྟེ། སྤྱིར་རྩོལ་བ་གཅིག་གིས་མཁྱེན་
གསུམ་གྱི་རྣམ་པ་བརྒྱ་བདུན་ཅུ་རྩ་གསུམ་གོ་རིམས་ངེས་ཅན་དུ་ཉམས་སུ་ལེན་པར་བྱེད་
པའི་སེམས་དཔའི་ཡེ་ཤེས་ཡོད་པ་གང་ཞིག རྒྱུན་མཐའི་སྔ་ལོགས་མན་ཆད་དུ་དེ་
ལྟ་བུ་མེད་པའི་ཕྱིར། དང་པོ་གྲུབ་སྟེ། ཇི་ལྟར་སྐྱེས་བུས་ཟོ་ཆུན་རྒྱུད། །ཞེས་སོགས་
དཔེ་དོན་སྦྱར་བ་ལས་གྲུབ་པའི་ཕྱིར། སྐད་ཅིག་མའི་སྦྱོར་བ་བཞི་པོ་འདི་ངོ་བོ་གཅིག་
ལ་ལྡོག་པས་ཕྱེ་ནས་བཞག་པ་ཡིན་ཏེ། ཡོན་ཏན་གྱི་རིགས་མངོན་དུ་བྱེད་ཚུལ་གྱི་ཆ་
ནས་དང་པོ་གཉིས་དང་ཡུལ་རྟོགས་ཚུལ་གྱི་ཆ་ནས་ཕྱི་མ་གཉིས་བཞག་པའི་ཕྱིར། དེ་
ཡང་འགྲེལ་པར། དེ་ཡང་མཚན་ཉིད་ཀྱིས་རྣམ་པ་བཞི་ཡིན་པས། ཞེས་གསུངས།
ཤེས་རབ་ཀྱི་ཕ་རོལ་ཏུ་ཕྱིན་པའི་མན་ངག་གི་བསྟན་བཅོས་མངོན་པར་རྟོགས་པའི་རྒྱན་འགྲེལ་
པ་དང་བཅས་པའི་རྣམ་བཤད་སྙིང་པོ་རྒྱན་གྱི་དོན་ལེགས་པར་བཤད་པ་ཡུམ་དོན་གསལ་བའི་སྒྲོན་
མེ་ཞེས་བྱ་བ་ལས་སྐབས་བདུན་པའི་རྣམ་པར་བཤད་པའོ།།



307
སྐབས་བརྒྱུད་པ།
མངོན་པར་རྟོགས་པའི་རྒྱན་འགྲེལ་པ་དང་བཅས་པ་ཡུམ་དོན་
གསལ་བའི་སྒྲོན་མེ་ཞེས་བྱ་བ་ལས་ཆོས་སྐུའི་
རྣམ་པར་བཤད་པ་བཞུགས་སོ།།
༈ གསུམ་པ་ཉམས་སུ་བླངས་པའི་འབྲས་བུ་ཆོས་སྐུ་བཤད་པ་ནི། འོ་ན། སྐད་
ཅིག་གཅིག་མངོན་རྫོགས་བྱང་ཆུབ། །ཆོས་ཀྱི་སྐུ་དང་། ཞེས་སྐད་ཅིག་སྦྱོར་གྱི་རྗེས་
སུ་ཆོས་སྐུ་འཆད་པའི་རྒྱུ་མཚན་ཅི་ཡིན་ཞེ་ན། དེའི་རྒྱུ་མཚན་ཡོད་དེ། དངོས་པོ་བརྒྱད་
ཀྱི་ནང་ནས་ཆོས་སྐུ་དེ་བཤད་བྱར་ལུས་པའི་ཕྱིར་དང༌། དེ་སྐད་ཅིག་སྦྱོར་བསྒོམས་
སྟོབས་ཀྱིས་ཐོབ་པའི་ཕྱིར་ཏེ། འགྲེལ་ཆེན་ལས། སྐད་ཅིག་མ་གཅིག་པའི་མངོན་
པར་རྫོགས་པ་བྱང་ཆུབ་པ་རྣམ་པར་བསྒོམས་པ་ནི་སྐད་ཅིག་མ་གཉིས་པ་ལ་ཆོས་ཀྱི་
སྐུར་མངོན་པར་རྫོགས་པ་བྱང་ཆུབ་པ་ཡིན་པས། ཞེས་དང་། འགྲེལ་པ་འདིར་ཡང་།
སྐད་ཅིག་མ་གཅིག་པའི་མངོན་པར་རྫོགས་པ་བྱང་ཆུབ་པ་རྣམ་པར་བསྒོམས་པའི་སྐད་
ཅིག་མ་གཉིས་པ་ལ་ཆོས་ཀྱི་སྐུར་མངོན་པར་རྫོགས་པར་བྱང་ཆུབ་པ་ཡིན་ཏེ། ཞེས་
གསུངས། དེ་ཡང་ཆོས་སྐུ་འཆད་པ་ལ་མདོའི་དབང་དུ་བྱས་ན། ཉི་སྣང་ཉི་ཁྲི་རྣམ་
འགྲེལ་ལེའུ་བརྒྱད་མ་གསུམ་ལྟར་ན་སྐད་ཅིག་སྦྱོར་བཞི་པའི་སྐབས་སུ། རབ་འབྱོར་
དེ་ལྟར་བྱང་ཆུབ་སེམས་དཔའ་སེམས་དཔའ་ཆེན་པོས་མཚན་མ་མེད་པའི་ཚུལ་གྱིས་
ཤེས་རབ་ཀྱི་ཕ་རོལ་ཏུ་ཕྱིན་པ་ལ་བསླབ་པར་བྱའོ། །ཞེས་གསུངས་ནས། རབ་འབྱོར་
བྱང་ཆུབ་སེམས་དཔའ་སེམས་དཔའ་ཆེན་པོས་ཟག་པ་མེད་པའི་ཆོས་རྨི་ལམ་ལྟ་བུ་དངོས་



308
ཕར་ཕྱིན་སྤྱི་དོན།
པོ་དང་མི་ལྡན་པ་དངོས་པོ་མེད་པའི་རང་བཞིན་ཅན་རང་གི་མཚན་ཉིད་ཀྱིས་སྟོང་པ་
རྣམ་པ་ཐམས་ཅད་དུ་ཡོངས་སུ་དག་པར་གྱུར་པ་དེ་དག་ཐམས་ཅད་ཀྱི་རང་བཞིན་གང་
ཡིན་པ་མཚན་ཉིད་གཅིག་པུ་འདི་ལྟ་སྟེ། མཚན་ཉིད་མེད་པ་དེ་ནི་དེ་བཞིན་གཤེགས་
པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་ཡིན་པར་རིག་པར་བྱ་སྟེ། རབ་
འབྱོར་བྱང་ཆུབ་སེམས་དཔའ་སེམས་དཔའ་ཆེན་པོས་དེ་ལྟར་ཤེས་རབ་ཀྱི་ཕ་རོལ་ཏུ་
ཕྱིན་པ་ལ་བསླབ་པར་བྱའོ། །རབ་འབྱོར་གྱིས་གསོལ་པ། བཅོམ་ལྡན་འདས་ཟག་པ་
མེད་པའི་ཆོས་དེ་དག་ཐམས་ཅད་ཀྱང་གང་དག་ལགས། བཅོམ་ལྡན་འདས་ཀྱིས་བཀའ་
རྩལ་པ། བྱང་ཆུབ་ཀྱི་ཕྱོགས་ཀྱི་ཆོས་སུམ་ཅུ་རྩ་བདུན་དང་། ཞེས་ངོ་བོ་ཉིད་སྐུ་བསྟན།
༢.བ་འབྱོར་གཞན་ཡང་ཤེས་རབ་ཀྱི་ཕ་རོལ་ཏུ་ཕྱིན་པ་འདི་ལ་བསླབས་ཤིང་ཆོས་དེ་དག་
ཇ མས་ཅད་ཐོབ་ནས་བླ་ན་མེད་པ་ཡང་དག་པར་རྫོགས་པའི་བྱང་ཆུབ་ཏུ་མངོན་པར་
རྫོགས་པར་སངས་རྒྱས་ཏེ། ཐམས་ཅད་དུ་ཐམས་ཅད་རྣམ་པ་ཐམས་ཅད་ནས་དེ་བཞིན་
བ ཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་རྣམས་ཀྱི་སྐུ་སྐྱེས་བུ་
ཆེན་པོའི་མཚན་སུམ་ཅུ་རྩ་གཉིས་ཀྱིས་བརྒྱན་པ། དཔེ་བྱད་བཟང་པོ་བརྒྱད་ཅུས་བརྒྱན་
པ༑ བྱང་ཆུབ་སེམས་དཔའ་སེམས་དཔའ་ཆེན་པོ་རྣམས་ལ་ཐེག་པ་མཆོག་གི་ལོངས་
རྫོ ད་བླ་ན་མེད་པའི་དགའ་བ་དང་། བདེ་བ་དང་། ཚིམ་པ་དང་། རབ་ཏུ་དགའ་བ་
དོ ན་པར་མཛད་པར་འགྱུར་རོ། །ཞེས་དང་། རབ་འབྱོར་དེ་ལྟར་བྱང་ཆུབ་སེམས་
དཔའ་སེམས་དཔའ་ཆེན་པོས་ཤེས་རབ་ཀྱི་ཕ་རོལ་ཏུ་ཕྱིན་པ་ལ་བསླབ་པར་བྱའོ། །ཞེས་
ཆོས་སྐུར་བཤད་པའི་ཡོན་ཏན་དེ་དག་ཐོབ་པའི་མཐུས་ལོངས་སྐུའི་སྒོ་ནས་ཆོས་ཀྱི་ལོངས་
སྤྱོད་ལ་འཇུག་པར་གསུངས། རབ་འབྱོར་གཞན་ཡང་ཤེས་རབ་ཀྱི་ཕ་རོལ་ཏུ་ཕྱིན་པ་



309
སྐབས་བརྒྱད་པ།
ལ་བསླབ་པ་ན་ཆོས་དེ་དག་ཐམས་ཅད་རྟོགས་པར་བྱས་ཏེ་བླ་ན་མེད་པ་ཡང་དག་པར་
རྫོགས་པའི་བྱང་ཆུབ་ཏུ་མངོན་པར་རྫོགས་པ་སངས་རྒྱས་ནས། ཕྱོགས་བཅུའི་འཇིག་
རྟེན་གྱི་ཁམས་དཔག་ཏུ་མེད་མཐའ་མེད་པར་དུས་ཐམས་ཅད་དུ་དེ་བཞིན་གཤེགས་པ་
དགྲ་བཅོམ་པ་ཡང་དག་པར་རྫོགས་པའི་སངས་རྒྱས་ཀྱི་སྤྲུལ་པ་སྣ་ཚོགས་ཀྱི་སྤྲིན་གྱིས་
སེམས་ཅན་ཐམས་ཅད་ཀྱི་དོན་མཛད་པ་དེ་ལྟར་བྱང་ཆུབ་སེམས་དཔའ་སེམས་དཔའ་
ཆེན་པོས་ཤེས་རབ་ཀྱི་ཕ་རོལ་ཏུ་ཕྱིན་པ་ལ་བསླབ་པར་བྱའོ། །ཞེས་ཟག་མེད་ཀྱི་ཆོས་
རྣམས་ཐོབ་པར་བྱས་ནས་སངས་རྒྱས་ཏེ་སྤྲུལ་པ་བྱེད་པར་གསུངས། ཡང་སྐད་ཅིག་
སྦྱོར་བཞི་པའི་སྐབས་སུ་ཆོས་ཐམས་ཅད་རྨི་ལམ་ལྟ་བུར་མཚན་ཉིད་ཀྱིས་སྟོང་པར་
གསུངས་པ་ལ། དེ་ནས་ཚེ་དང་ལྡན་པ་རབ་འབྱོར་གྱིས་བཅོམ་ལྡན་འདས་ལ་འདི་སྐད་
ཅེས་གསོལ་ཏོ། །བཅོམ་ལྡན་འདས་ཆོས་ཐམས་ཅད་རྨི་ལམ་ལྟ་བུ་དངོས་པོ་མ་མཆིས་
པ་དངོས་པོ་མ་མཆིས་པའི་ངོ་བོ་ཉིད་རང་གི་མཚན་ཉིད་ཀྱིས་སྟོང་པ་རྣམས་ལ་འདི་དག་
ནི་དགེ་བའི་ཆོས་སོ། །འདི་དག་ནི་མི་དགེ་བའི་ཆོས་སོ། །ཞེས་དྲིས་པའི་ལན་དུ། བཅོམ་
ལྡན་འདས་ཀྱིས་བཀའ་སྩལ་པ། རབ་འབྱོར་འདི་ལ་བྱིས་པ་ཐོས་པ་དང་མི་ལྡན་པ་སོ་
སོ་སྐྱེ་བོ་ནི་རྨི་ལམ་ཡང་རྨིས་ལ་རྨི་ལམ་མཐོང་བ་ཡང་དམིགས་སོ། །ཞེས་སོགས་ཀྱིས་
སྤྲུལ་སྐུའི་འཕྲིན་ལས་སྤྱིར་བསྟན། རབ་འབྱོར་ངས་འདི་ནས་སངས་རྒྱས་ཀྱི་སྤྱན་གྱིས་
འཇིག་རྟེན་ལ་རྣམ་པར་གཟིགས་ན་ཤར་ཕྱོགས་ཀྱི་འཇིག་རྟེན་གྱི་ཁམས་གངྒའི་ཀླུང་གི་
བྱེ་མ་སྙེད་དག་ན་བྱང་ཆུབ་སེམས་དཔའ་སེམས་དཔའ་ཆེན་པོ་དག་ཆེད་དུ་བསམས་
ཏེ་སེམས་ཅན་དམྱལ་བ་ཆེན་པོ་དག་ཏུ་འདོང་ཞིང་སེམས་ཅན་དམྱལ་བའི་སྡུག་བསྔལ་
ཞི་བ་བྱས་ནས། རྫུ་འཕྲུལ་གྱི་ཆོ་འཕྲུལ་དང་། ཀུན་བརྗོད་པའི་ཆོ་འཕྲུལ་དང༌། རྗེས་



310
ཕར་ཕྱིན་སྤྱི་དོན།
སུ་བསྟན་པའི་ཆོ་འཕྲུལ། ཞེས་སོགས་ཀྱིས་སྤྲུལ་སྐུའི་འཕྲིན་ལས་ཉེར་བདུན་སོ་སོར་
འཆད་པར་བྱེད་དོ། །
འོ་ན་མདོ་དེ་རྣམས་ཀྱི་དགོངས་པ་བསྟན་བཅོས་སུ་ཇི་ལྟར་འགྲེལ་བ་ཡིན་ཞེ་
ན༑ འདི་ལ་གསུམ། འཕགས་པའི་ལུགས་དང་། སློབ་དཔོན་གྱི་ལུགས་དང་། སློབ་
དཔོན་གྱིས་འཕགས་པ་ལ་དགག་པ་མཛད་ཚུལ་རྩོད་སྤོང་དང་བཅས་པའོ། །དང་པོ་
ནི༑ ཐུབ་པའི་ངོ་བོ་ཉིད་སྐུ་ནི། ཞེས་པ་ནས། རྟག་པ་ཞེས་ཀྱང་བརྗོད་པ་ཡིན། །ཞེས་
པའི་བར་གྱིས་མདོ་ཚན་དང་པོའི་དོན་བཤད་པའི་སྒོ་ནས་ངོ་བོ་ཉིད་སྐུ་བསྟན་བྱའི་གཙོ་
བོར་བྱེད་དེ། བློ་ཀ་དང་པོས་མདོར་བསྟན། བྱང་ཆུབ་ཕྱོགས་མཐུན་ཚད་མེད་དང་།།
ཞེས་པ་མན་ཆད་ཀྱིས་རྒྱས་པར་འཆད་པའི་ཕྱིར་ཏེ། ཉི་སྣང་ལས། གང་གི་ཕྱིར་ངོ་
བོ་ཉིད་ཀྱི་སྐུའི་དབང་དུ་མཛད་ནས། ཐུབ་པའི་ངོ་བོ་ཉིད་སྐུ་ནི། །ཞེས་དང་། གང་
དག་གི་རྣམ་པ་ཐམས་ཅད་དུ་ཤིན་ཏུ་རྣམ་པར་དག་པའི་ངོ་བོ་ཉིད་ཆོས་ཀྱི་སྐུར་གྱུར་
པ་ཟག་པ་མེད་པའི་ཆོས་རྣམས་ཀྱང་གང་དག་ཡིན་ཞེ་ན། བྱང་ཆུབ་ཕྱོགས་མཐུན་
ཚད་མེད་དང་། །ཞེས་དང་། རྟག་པ་ཞེས་ཀྱང་བརྗོད་པ་ཡིན། །ཞེས་པའི་མཇུག་ཏུ་
ངོ་བོ་ཉིད་ཀྱི་སྐུ་བཤད་ཟིན་ཏོ། །ཞེས་དང་། རྣམ་འགྲེལ་ལས། །ངོ་བོ་ཉིད་ཀྱི་སྐུ་
བསྟན་ནས། །ཞེས་གསུངས། མཚན་ནི་སུམ་ཅུ་རྩ་གཉིས་དང་། །ཞེས་པ་ནས། སངས་
རྒྱས་དཔེ་བྱད་བཟང་པོར་བཞེད། །ཞེས་པའི་བར་གྱིས་མདོ་ཚན་གཉིས་པའི་དོན་བཤད་
པའི་སྒོ་ནས་ལོངས་སྐུ་བསྟན་བྱའི་གཙོ་བོར་བྱེད་དེ། བློ་ཀ་དང་པོས་མདོར་བསྟན། ཕྱག་
ཞབས་འཁོར་ལོའི་མཚན་དང་རུས་སྦལ་ཞབས། །ཞེས་པ་མན་ཆད་ཀྱིས་རྒྱས་པར་
འཆད་པའི་ཕྱིར་ཏེ། ཉི་སྣང་ལས། ད་ནི་ལོངས་སྤྱོད་རྫོགས་པའི་སྐུ་བརྗོད་པར་བྱ་བ་



311
སྐབས་བརྒྱུད་པ།
ཡིན་ཏེ། ཞེས་དང་། སངས་རྒྱས་དཔེ་བྱད་བཟང་པོར་བཞེད། །ཞེས་པའི་མཇུག་ཏུ་
ལོངས་སྤྱོད་རྫོགས་པའི་སྐུ་བཤད་ཟིན་ཏོ། །ཞེས་དང་། རྣམ་འགྲེལ་ལས། ལོངས་
སྤྱོད་རྫོགས་པའི་སྐུ་བསྟན་ནས། །ཞེས་གསུངས། གང་གིས་སྲིད་པ་ཇི་སྲིད་པར། །ཞེས་
པ་ནས། རྣམ་པ་ཉི་ཤུ་བདུན་དུ་བཞེད། །ཅེས་པའི་བར་གྱིས་མདོ་ཚན་གསུམ་པ་དང་
བཞི་པའི་དོན་བཤད་པའི་སྒོ་ནས་སྤྲུལ་སྐུ་བསྟན་བྱའི་གཙོ་བོར་བྱེད་དེ། བློ་ཀ་ཕྱེད་
དང་གཉིས་ཀྱིས་མདོར་བསྟན། འགྲོ་རྣམས་ཞི་བའི་ལས་དང་ནི། །ཞེས་པ་མན་ཆད་
ཀྱིས་འཕྲིན་ལས་ཀྱི་སྒོ་ནས་རྒྱས་པར་འཆད་པའི་ཕྱིར་ཏེ། ཉི་སྣང་ལས། སྤྲུལ་པའི་
སྐུ་གང་ཞེ་ན། ཞེས་དང་། རྣམ་འགྲེལ་ལས། སྤྲུལ་པའི་སྐུ་ཇི་ལྟ་བུ་ཞིག་ཅེ་ན། ཞེས་
དང༌། འགྲོ་རྣམས་ཞི་བའི་ལས་དང་ནི། །ཞེས་པའི་མཚམས་སྦྱར་དུ་ཡང་། ཆོས་ཀྱི་
སྐུའི་འཕྲིན་ལས་རྣམས་དུ་ཞིག་ཡིན་ཞེ་ན། ཞེས་གསུངས། དེ་ལྟར་ན་སྐབས་བརྒྱད་
པའི་བསྟན་བྱའི་གཙོ་བོར་གྱུར་པའི་ཆོས་སྐུ་ལ། ངོ་བོ་ཉིད་སྐུ་ལོངས་སྐུ་སྤྲུལ་སྐུ་གསུམ་
དུ་གྲངས་ངེས་ཏེ། ཉི་སྣང་ལས། ད་ནི་ཆོས་ཀྱི་སྐུ་བརྗོད་པར་བྱ་བ་ཡིན་ལ། དེ་ནི་
རྣམ་པ་གསུམ་དུ་རིག་པར་བྱ་སྟེ། ངོ་བོ་ཉིད་ཀྱི་སྐུ་དང་། ལོངས་སྤྱོད་རྫོགས་པའི་
སྐུ་དང་། སྤྲུལ་པའི་སྐུའོ། །ཞེས་དང་། རྣམ་འགྲེལ་ལས། ད་ནི་ཆོས་ཀྱི་སྐུ་བརྗོད་
པར་བྱ་སྟེ། དེ་ཡང་སྐུ་གསུམ་དུ་ཤེས་པར་བྱ་སྟེ། ངོ་བོ་ཉིད་ཀྱི་སྐུ་དང་། ལོངས་
སྤྱོད་རྫོགས་པའི་སྐུ་ད ：། སྤྲུལ་པའི་སྐུའོ། །ཞེས་གསུངས། མདོ་བསྟན་བཅོས་ཀྱིས་
འཆད་ཚུལ་དེ་ལྟར་ཡིན་པ་ལ། ཁོ་ན་རེ། ཆོས་ཀྱི་སྐུ་ཞེས་བརྗོད་པ་ཡིན། ཞེས་འབྱུང་
མི་རིགས་པར། ཆོས་ཉིད་སྐུ་ཞེས་བརྗོད་པ་ཡིན། ཞེས་འབྱུང་རིགས་པར་ཐལ། བྱང་
ཆུབ་ཕྱོགས་མཐུན་ཚད་མེད་དང་། །ཞེས་སོགས་ཀྱིས་ངོ་བོ་ཉིད་ཀྱི་སྐུ་བསྟན་བྱའི་གཙོ་



312
ཕར་ཕྱིན་སྤྱི་དོན།
བོར་བྱས་ནས་བསྟན་པའི་ཕྱིར་ཞེ་ན་མ་ཁྱབ་སྟེ། ཆོས་ཉིད་ཀྱི་སྐུ་ཞེས་བརྗོད་རྒྱུ་ཡིན་
ཡང་སྡེབས་སྦྱོར་གྱི་ངོ་བོ་དྷརྨ་ཏ་ཀཱ་ཡ་ཞེས་པའི་ངོ་བོའི་རྐྱེན་ཏ་ཕྱིས་ནས་ཆོས་ཀྱི་སྐུ་ཞེས་
བརྗོད་པའི་ཕྱིར། དེ་ལས་གཞན་དུ་སངས་རྒྱས་སའི་ཟག་མེད་ཀྱི་ཡེ་ཤེས་སྡེ་ཚན་ཉེར་
གཅིག་ཆོས་སྐུར་བསྟན་བྱའི་གཙོ་བོར་བྱས་ནས་བསྟན་པ་ཡིན་ན། སྐབས་བརྒྱད་པ་
འདིར་ངོ་བོ་ཉིད་ཀྱི་སྐུ་ཚད་མས་བཀག་པའམ། ཆོས་ཀྱི་སྐུ་ཞེས་བརྗོད་པ་ཡིན། །ཞེས་
པའི་གཞུང་གི་བསྟན་བྱའི་གཙོ་བོར་གྱུར་པའི་སྐུ་དེ་སངས་རྒྱས་སའི་ཟག་མེད་ཀྱི་ཡེ་ཤེས་
སྡེ་ཚན་ཉེར་གཅིག་བསགས་པ་གང་རུང་དུ་ཐལ། བྱང་ཆུབ་ཕྱོགས་མཐུན་ཚད་མེད་
དང་། །ཞེས་སོགས་ཀྱི་གཞུང་གིས་ངོ་བོ་ཉིད་སྐུ་བསྟན་བྱའི་གཙོ་བོར་བྱས་ནས་མ་བསྟན།
དེ་མ་བསྟན་ན། ཐུབ་པའི་ངོ་བོ་ཉིད་སྐུ་ནི། །ཞེས་སོགས་གྱིས་དེ་མ་བསྟན་དགོས་པའི་
ཕྱིར་ཏེ། དེ་གཉིས་མདོར་བསྟན་རྒྱས་བཤད་ཡིན་པའི་ཕྱིར། སངས་རྒྱས་སའི་ཟག་
མེད་ཀྱི་ཡེ་ཤེས་སྡེ་ཚན་ཉེར་གཅིག་བསགས་པ་ཡིན་པར་འདོད་ན། དེ་ཆོས་ཅན། འདུས་
བྱས་སུ་ཐལ། འདོད་པའི་ཕྱིར། འདོད་ན། ཐུབ་པའི་ངོ་བོ་ཉིད་སྐུ་ནི། །ཞེས་སོགས་
ཀྱི་གཞུང་གི་བསྟན་བྱའི་གཙོ་བོར་གྱུར་པའི་ཆོས་སྐུ་ཡང་འདུས་བྱས་སུ་ཐལ། འདོད་
པའི་ཕྱིར། དེ་ལ་ཁོ་ན་རེ། ངོ་བོ་ཉིད་སྐུ་དེ་ལ་སྐུ་ཞེས་བརྗོད་པ་མི་འཐད་པར་ཐལ།
དེ་བསགས་པ་མིན་པ་གང་ཞིག སྐུའི་སྐད་དོད་ཀཱ་ཡ་ཞེས་པ་བསགས་པ་ལའང་འཇུག་
པའི་ཕྱིར་ཞེ་ན། ངོ་བོ་ཉིད་སྐུ་དེ་བསགས་པ་མིན་ཡང་སྐུ་ཞེས་བརྗོད་པ་མི་འཐད་པའི་
སྐྱོན་མེད་དེ། སྔོན་སློབ་ལམ་དུ་ཚོགས་གཉིས་བསགས་པ་ལས་ཐོབ་པའི་རྒྱུ་མཚན་གྱིས་
དེ་ལྟར་བརྗོད་པའི་ཕྱིར། ཡང་ན། སངས་རྒྱས་སའི་ཟག་མེད་ཀྱི་ཡེ་ཤེས་སྡེ་ཚན་ཉེར་
གཅིག་པོ་ངོ་བོ་ཉིད་ཀྱི་སྐུས་བསྡུས་པར་དོན་གྱིས་བསྟན་པ་ལ། ཁོ་ན་རེ། སངས་རྒྱས་



313
སྐབས་བརྒྱད་པ།
སའི་ཟག་མེད་ཀྱི་ཡེ་ཤེས་སྡེ་ཚན་ཉེར་གཅིག་ཆོས་ཅན། ཁྱེད་རྣམས་མཚན་ཉིད་ཐ་
དད་པར་འཆད་མི་རིགས་པར་ཐལ། ཁྱེད་རྣམས་ངོ་བོ་ཉིད་སྐུས་བསྡུས་པ་གང་ཞིག
ངོ་བོ་ཉིད་སྐུ་ལ་མཚན་ཉིད་དམ་ངོ་བོ་ཐ་དད་པའི་དབྱེ་བ་མེད་པའི་ཕྱིར་ཞེ་ན། དེ་ཆོས་
ཅན། མཚན་ཉིད་དམ་ངོ་བོ་ཐ་དད་པའི་དབྱེ་བ་མེད་ཀྱང་ངོ་བོ་ཐ་དད་པ་ལྟ་བུར་སྟོན་
པའི་རྒྱུ་མཚན་ཡོད་དེ། སྔོན་སློབ་ལམ་གྱི་རྒྱུའི་གནས་སྐབས་ཀྱི་རྗེས་སུ་འབྲངས་ནས་
མཚན་ཉིད་དམ་ངོ་བོ་ཐ་དད་པ་ལྟ་བུར་བྱང་ཆུབ་ཕྱོགས་མཐུན་ཚད་མེད་དང་། ཞེས་
སོགས་ཀྱིས་བསྟན་པའི་ཕྱིར། དེ་ལྟར་ཡང་ཉི་སྣང་ལས། རྐྱེན་ཕྱིས་པས་ཆོས་ཉིད་
ཀྱི་སྐུ་ལ་ཆོས་ཀྱི་སྐུ་ཞེས་བྱ་སྟེ། གཞན་དུ་ན་ཆོས་རྣམས་ཀྱི་སྐུ་ནི་ཆོས་ཀྱི་སྐུ་ཞེས་བྱ་
བ་ཡིན་པའི་ཕྱིར། ངོ་བོ་ཉིད་བཀག་པར་འགྱུར་བ་དང་སྤྱོད་པའི་དོན་ཡིན་པའི་ཕྱིར་
འདུས་བྱས་སུ་འགྱུར་བའི་ཉེས་པ་ཡོད་དོ། །དེ་ལ་སྐུ་ཞེས་བརྗོད་པ་ནི་སྔོན་གྱི་གནས་
སྐབས་ཀྱི་རྗེས་སུ་འབྲངས་ནས་ཉེ་བར་བཏགས་པ་ཡིན་པར་རིག་པར་བྱའོ། །ཞེས་དང་།
རྣམ་འགྲེལ་ལས། གང་ཉིད་ཀྱི་རྐྱེན་ཕྱིས་པས་ཆོས་ཉིད་ཀྱི་སྐུ་ལ་ཆོས་ཀྱི་སྐུ་ཞེས་བྱའོ།།
གཞན་དུ་ན་ཆོས་རྣམས་ཀྱི་སྐུ་ནི་ཆོས་ཀྱི་སྐུའོ། །ཞེས་བྱས་ན་ངོ་བོ་ཉིད་བཀག་པར་
འགྱུར་བ་དང་། སྐུའི་དོན་བསགས་པ་ལ་ཡང་འགྲོ་བས་འདུས་བྱས་སུ་འགྱུར་བའི་ཉེས་
པ་ཡང་ཡོད་དོ། །དེ་བས་ན་སྐུ་ཞེས་བརྗོད་པ་དེ་ལ་སྔོན་གྱི་གནས་སྐབས་ཀྱི་རྗེས་འབྲང་
བའི་ཉེ་བར་གདགས་པ་ཡིན་པར་ཤེས་པར་བྱའོ། །ཞེས་དང་། ཐུབ་པ་དགོངས་རྒྱན་
ལས་ཀྱང་། བྱང་ཆུབ་ཀྱི་ཕྱོགས་ལ་སོགས་པའི་སངས་རྒྱས་ཀྱི་ཆོས་དེ་རྣམས་སྐུ་ཅི་
ཡིས་བསྡུས་ཞེ་ན་ངོ་བོ་ཉིད་ཁོ་ན་སྟེ། བག་ཆགས་དང་བཅས་པའི་སྒྲིབ་པ་མ་ལུས་པས་
དབེན་པའི་རང་བཞིན་ཉིད་ཀྱི་བདག་ཉིད་ཅན་གྱི་ཆོས་ཉིད་ཙམ་ཡིན་པ་ཉིད་ཀྱི་ཕྱིར་ལ།



314
ཕར་ཕྱིན་སྤྱི་དོན།
དེ་རྣམས་ཀྱི་མཚན་ཉིད་ཐ་དད་པ་ནི་དེ་རྣམས་ཀྱི་རྒྱུའི་གནས་སྐབས་ཀྱི་རྗེས་སུ་འབྲངས་
པས་ཀུན་རྫོབ་པའོ། །ཞེས་གསུངས། འོན་སངས་རྒྱས་སའི་ཟག་མེད་ཀྱི་ཡེ་ཤེས་སྡེ་
ཚན་ཉེར་གཅིག་སྐབས་བརྒྱད་པ་འདིར་དངོས་སུ་མ་བསྟན་པར་འགྱུར་རོ་ཞེ་ན། སྐྱོན་
མེད་དེ། བྱང་ཆུབ་ཕྱོགས་མཐུན་ཚད་མེད་དང་། །ཞེས་པ་ནས། རྣམ་པ་ཐམས་
ཅད་མཁྱེན་ཉིད་དང་། ཞེས་པའི་བར་གྱིས་དེ་ཉིད་དངོས་སུ་བསྟན་ནས། ཆོས་ཀྱི་སྐུ་
ཞེས་བརྗོད་པ་ཡིན། ཞེས་པ་དང་སྦྱར་བས་དེའི་སྟེང་གི་དག་པ་གཉིས་ལྡན་གྱི་ཆོས་
དབྱིངས་ངོ་བོ་ཉིད་ཀྱི་སྐུར་གཙོ་བོར་སྟོན་པའི་ཕྱིར་རོ། །
གཉིས་པ་སློབ་དཔོན་གྱི་ལུགས་ནི། ཐུབ་པའི་ངོ་བོ་ཉིད་སྐུ་ནི། །ཞེས་སོགས་
བློ་ཀ་གཅིག་གིས་གོང་དུ་དྲངས་པའི་མདོ་ཚན་དང་པོའི་དེ་ལྟར་ཤེས་རབ་ཀྱི་ཕ་རོལ་ཏུ་
ཕྱིན་པ་ལ་བསླབ་པར་བྱའོ། །ཞེས་པ་ཡན་གྱི་མདོ་དོན་བཤད་པའི་སྒོ་ནས་ངོ་བོ་ཉིད་
སྐུ་བསྟན་བྱའི་གཙོ་བོར་བྱེད་དེ། འགྲེལ་ཆེན་ལས། དེ་ལ་དང་པོ་དྲན་པ་ཉེ་བར་བཞག་
པ་ལ་སོགས་པ་ཤེས་པའི་བདག་ཉིད་ཅན། ཞེས་སོགས་དང་། འདིར་ཡང་དང་པོ་ངོ་
བོ་ཉིད་ཀྱི་སྐུ་ཞེས་གསུངས། བྱང་ཆུབ་ཕྱོགས་མཐུན་ཚད་མེད་དང་། ཞེས་པ་ནས།
རྟག་པ་ཞེས་ཀྱང་བརྗོད་པ་ཡིན། ཞེས་པའི་བར་གྱིས་གོང་དུ་དྲངས་པའི་མདོ་ཚན་དང་
པོའི། རབ་འབྱོར་གྱིས་གསོལ་པ། བཅོམ་ལྡན་འདས་ཟག་པ་མེད་པའི་ཆོས་དེ་དག་
ཀྱང་། ཞེས་པ་མན་ཆད་ཀྱི་མདོ་དོན་བཤད་པའི་སྒོ་ནས་ཡེ་ཤེས་ཆོས་སྐུ་བསྟན་བྱའི་
གཙོ་བོར་བྱེད་དེ། འགྲེལ་པར། བྱང་ཆུབ་ཀྱི་ཕྱོགས་དང་མཐུན་པ་ལ་སོགས་པ་སྤྲོས་
པ་མེད་པའི་ཡེ་ཤེས་ཀྱི་བདག་ཉིད་གནས་གྱུར་པས་གྱུར་པ་ཐམས་ཅད་ཀྱང་། ཆོས་
ཀྱི་སྐུར་མངོན་པར་བརྗོད་པ་ཡིན་ནོ་ཞེས་བྱ་བ་ནི་ཁ་ཅིག་གིའོ། །ཞེས་དང་། དེ་ལྟར་



315
སྐབས་བརྒྱད་པ།
སྐུ་དང་པོ་བསྟན་ནས་གཉིས་པ་ཆོས་ཀྱི་སྐུ་སྤྲོས་པ་མེད་པའི་ཡེ་ཤེས་ཀྱི་བདག་ཉིད་ཟག་
པ་མེད་པའི་དྲན་པ་ཉེ་བར་གཞག་པ་ལ་སོགས་པའི་ངོ་བོ་ཞེས་གསུངས། དེ་ཡང་བྱང་
ཆུབ་ཕྱོགས་མཐུན་ཚད་མེད་དང་། །ཞེས་པ་ནས། ཆོས་ཀྱི་སྐུ་ཞེས་བརྗོད་པ་ཡིན།།
ཞེས་པའི་བར་གྱིས་སངས་རྒྱས་སའི་ཟག་མེད་ཡེ་ཤེས་སྡེ་ཚན་ཉེར་གཅིག་དངོས་སུ་བསྟན་
ནས། ཉན་ཐོས་ཉོན་མོངས་མེད་པའི་ལྟ། །ཞེས་སོགས་བློ་ཀ་གཉིས་ཀྱིས་སྡེ་ཚན་ཉེར་
གཅིག་གི་ནང་ནས་ཉོན་མོངས་མེད་པ་དང་སྨོན་ནས་མཁྱེན་པའི་ཡེ་ཤེས་གཉིས་བྱེ་བྲག་
ཏུ་འཆད་ཅིང་། རྒྱུ་ནི་ཡོངས་སུ་སྨིན་གྱུར་ནས། །ཞེས་པ་མན་ཆད་ཀྱིས་དེ་ལ་རྩོད་
པ་སྤང་བ་དེ་འཆད་དོ། །མཚན་ནི་སུམ་ཅུ་རྩ་གཉིས་དང་། །ཞེས་པ་ནས། སངས་
རྒྱས་དཔེ་བྱད་བཟང་པོར་བཞེད། །ཞེས་པའི་བར་གྱིས་མདོ་ཚན་གཉིས་པའི་དོན་བཤད་
པའི་སྒོ་ནས་ལོངས་སྐུ་བསྟན་བྱའི་གཙོ་བོར་བྱེད་དེ། འགྲེལ་ཆེན་ལས། གསུམ་པ་
ལོངས་སྤྱོད་རྫོགས་པའི་སྐུ་ཡིན་ཏེ་སངས་རྒྱས་བཅོམ་ལྡན་འདས་ཀྱི་གཟུགས་སྐུའི་ངོ་
བོ་ཉིད་ཡིན་པས་བཟུང་བར་བྱའོ། །ཞེས་དང་། འགྲེལ་པ་འདིར་ཡང་། དེ་ལྟར་སྐུ་
གཉིས་བསྟན་ནས་གསུམ་པ་ལོངས་སྤྱོད་རྫོགས་པའི་སྐུ་གཟུགས་ཀྱི་སྐུའི་ངོ་བོ་ཉིད་མཚན་
དང་དཔེ་བྱད་བཟང་པོས་འཔར་བ། ཞེས་གསུངས། གང་གིས་སྲིད་པ་ཇི་སྲིད་བར།།
ཞེས་པ་བློ་ཀ་གཅིག་གིས་མདོ་ཚན་གསུམ་པའི་དོན་བཤད་པའི་སྒོ་ནས་སྤྲུལ་སྐུ་བསྟན་
བྱའི་གཙོ་བོར་བྱེད་དེ། འགྲེལ་ཆེན་ལས། སངས་རྒྱས་བཅོམ་ལྡན་འདས་ཀྱི་སྤྲུལ་
པའི་སྐུ་རྒྱུན་མི་ཆད་པར་བྱིས་པའི་སྐྱེ་བོ་ཐམས་ཅད་དང་ཐུན་མོང་དུ་གྱུར་པ་བཞི་པ་
ཡིན་པར་ཤེས་པར་བྱའོ། །ཞེས་དང་། འདིར་ཡང་དེ་ལྟར་སྐུ་གསུམ་བསྟན་ནས་བཞི་
པ་སྤྲུལ་པའི་སྐུ་བྱིས་པའི་སྐྱེ་བོ་ཐམས་ཅད་དང་ཐུན་མོང་བ། ཞེས་གསུངས། དེ་བཞིན་



316
ཕར་ཕྱིན་སྤྱི་དོན། །
འཁོར་བ་ཇི་སྲིད་འདིའི། །ཞེས་པ་ནས། རྣམ་པ་ཉི་ཤུ་བདུན་དུ་བཞེད། །ཞེས་པའི་
བར་གྱིས་མདོ་ཚན་བཞི་པའི་དོན་བཤད་པའི་སྒོ་ནས་ཡེ་ཤེས་ཆོས་སྐུའི་འཕྲིན་ལས་བསྟན་
བྱའི་གཙོ་བོར་བྱེད་དེ། འགྲེལ་ཆེན་ལས། གདུལ་བྱའི་སྐྱེ་བོའི་སྣང་བ་ལ་བརྟེན་པའི་
ལས་ཏེ། བདག་པོ་ལ་བརྟེན་ནས་བྱུང་བ་རྣམས་ནི་ཆོས་ཀྱི་སྐུའི་ཡིན་ནོ། །ཞེས་གསུངས།
ཁ་ཅིག འདི་ལ་བརྟེན་ནས་སློབ་དཔོན་ཡེ་ཤེས་ཆོས་སྐུའི་འཕྲིན་ལས་དོན་བདུན་ཅུའི་
ཐ་མར་བཞེད་ཟེར་བ་མ་བརྟགས་པ་སྟེ། འགྲེལ་པར། སེམས་བསྐྱེད་པ་དང་པོ་དང་
ཐ་མའི་ལས་བསྟན་པའི་གོ་རིམས་བསྟན་པའི་རིམ་པས་ལྷག་མ་བར་གྱི་ཚིག་གི་དོན་རྣམས་
ཀྱི་གོ་རིམས་ཀྱང་ཁོང་དུ་ཆུད་པར་བྱ་སྟེ། ཞེས་ཐ་མའི་ལས་བསྟན་པ་ཞེས་གསུངས་
ཀྱི༑ ཐོ་མ་ལས་བསྟན་པ་ཞེས་མ་གསུངས་པའི་ཕྱིར་རོ། །དེ་ལྟར་ན་སྐབས་བརྒྱད་
པའི་བསྟན་བྱའི་གཙོ་བོར་གྱུར་པའི་ཆོས་སྐུ་ལ་ངོ་བོ་ཉིད་སྐུ། ཡེ་ཤེས་ཆོས་སྐུ། ལོངས་
སྐུ༔ སྤྲུལ་སྐུ་བཞིར་གྲངས་ངེས་ཏེ། འགྲེལ་ཆེན་ལས། ཆོས་ཀྱི་སྐུར་མངོན་པར་
རྫོགས་པ་བྱང་ཆུབ་པ་དེ་ཡང་ངོ་བོ་ཉིད་ཀྱི་སྐུ་ལ་སོགས་པའི་དབྱེ་བས་རྣམ་པ་བཞི་ཡིན་
ནོ༑ ༑ཞེས་དང་། འདིར་ཡང་། དེ་ཡང་ངོ་བོ་ཉིད་ཀྱི་སྐུ་ལ་སོགས་པའི་དབྱེ་བས་
རྣམ་པ་བཞི་ཡིན་པས། ཞེས་གསུངས།
གསུམ་པ་སློབ་དཔོན་གྱིས་འཕགས་པ་ལ་དགག་པ་མཛད་ཚུལ་རྩོད་སྤོང་དང་
བཅས་པ་བཤད་པ་ལ་གཉིས། དགག་པ་མཛད་ཚུལ་དང་། རྩོད་སྤོང་ངོ༌། །དང་པོ་
ནི༑ འགྲེལ་པར། ཕྱོགས་སྔ་བརྗོད་པ་ན། ང་གཞན་དག་ནི་ཐུབ་པའི་ངོ་བོ་ཉིད་སྐུ་ནི།།
ཟག་པ་མེད་པའི་ཆོས་གང་དག །ཐོབ་གྱུར་རྣམ་ཀུན་རྣམ་དག་པ། །དེ་དག་རང་བཞིན་
མཚན་ཉིད་ཅན། །ཞེས་བྱ་བའི་སྒྲ་ཇི་བཞིན་ཉིད་དུ་འཇིག་རྟེན་ལས་འདས་པའི་ཟག་



317
སྐབས་བརྒྱད་པ།
པ་མེད་པའི་ཆོས་རྣམས་ཁོ་ན་ཁས་བླངས་ནས། ངོ་བོ་ཉིད་ཀྱི་སྐུ་ནི་དེ་དག་གི་རང་བཞིན་
སྐྱེ་བ་མེད་པ་ཉིད་གང་ཡིན་པ་དེའི་མཚན་ཉིད་ཅན་ཡིན་ཏེ། དེ་ཉིད་ཀྱང་ཆོས་ཉིད་ཀྱི་
སྐུ་ཡིན་པ་ལས་ཆོས་ཀྱི་སྐུའོ་ཞེས་ངོ་བོའི་རྐྱེན་མི་མངོན་པར་བྱས་ནས་བསྟན་ཏོ། །ཞེས་
རྣམ་པར་བཤད་ནས་ཆོས་ཀྱི་སྐུ་གང་དག་གི་རང་བཞིན་གྱི་མཚན་ཉིད་ཅན་ཡིན་པའི་
ཟག་པ་མེད་པའི་ཆོས་དེ་དག་ཀྱང་གང་དག་ཅིག་ཡིན་ཞེ་ན། བྱང་ཆུབ་ཕྱོགས་མཐུན་
ཚད་མེད་དང་། ཞེས་བྱ་བ་ལ་སོགས་པའི་ཚིག་ལེའུར་བྱས་པ་ལ་འཇུག་པར་བྱེད་དོ།།
ཞེས་གསུངས་ཏེ། དེའི་དོན་སྔར་བརྗོད་ཟིན། དེ་དགག་པ་ནི། འགྲེལ་པར། གཞན་
དག་ན་རེ། དེ་དག་གི་ལྟར་ན་རྣལ་འབྱོར་པའི་ཀུན་རྫོབ་ཏུ་དོན་ཁྱདཔར་ཅན་སྣང་བ་
སྐྱེད་པའི་སྒོ་ནས་གནས་ཡོངས་སུ་གྱུར་པས་གྱུར་པ་ཆོས་སྟོན་པ་ལ་སོགས་པའི་དོན་གྱི་
བྱ་བ་མཛད་པ་གཉིས་སུ་མེད་པའི་སེམས་དང་སེམས་ལས་བྱུང་བ་གདོན་མི་ཟ་བར་ཁས་
བླངས་དགོས་པ་རྣམས་ཇི་ལྟར་བསྡུ་ཞེས་ཟེར་རོ། །ཞེས་གསུངས། དོན་ནི་ཁྱད་པར་
གསུམ་ལྡན་གྱི་སངས་རྒྱས་སའི་ཟག་མེད་ཀྱི་ཡེ་ཤེས་སྡེ་ཚན་ཉེར་གཅིག་ཆོས་ཅན་།
སངས་རྒྱས་ཀྱི་སྐུ་མ་ཡིན་པར་ཐལ། ངོ་བོ་ཉིད་སྐུ་ལོངས་སྐུ་སྤྲུལ་སྐུ་གསུམ་པོ་གང་
རུང་མ་ཡིན་པ་གང་ཞིག་དེ་ལས་ལོགས་སུ་སྐུའི་རྣམ་གཞག་བྱར་མི་རུང་བའི་ཕྱིར་ཏེ།
བྱང་ཆུབ་ཕྱོགས་མཐུན་ཚད་མེད་དང་། ཞེས་སོགས་ཀྱིས་ཡེ་ཤེས་ཆོས་སྐུ་བསྟན་བྱའི་
གཙོ་བོར་མི་བྱེད་པའི་ཕྱིར། སངས་རྒྱས་སའི་ཟག་མེད་ཡེ་ཤེས་སྡེ་ཚན་ཉེར་གཅིག་
ཆོས་ཅན། ཁྱད་པར་གསུམ་དང་ལྡན་ཏེ། གཟུགས་སྐུ་གཉིས་སུ་སྣང་ནས་གདུལ་བྱ་
ལ་ཆོས་སྟོན་པ་བྱེད་ལས་ཀྱི་ཁྱད་པར་དང་། ཟག་བཅས་ཟག་མེད་དུ་གནས་གྱུར་པོ་
སྤངས་པའི་ཁྱད་པར་དང༌། གཟུང་འཛིན་གཉིས་སུ་མེད་པའི་སེམས་སེམས་བྱུང་གི་



ཕར་ཕྱིན་སྤྱི་དོན།
318
ངོ་བོར་གྱུར་པ་ངོ་བོའི་ཁྱད་པར་དང་ལྡན་པའི་ཕྱིར། དེ་ལ་ཁོ་ན་རེ། སངས་རྒྱས་སའི་
ཟག་མེད་ཀྱི་ཡེ་ཤེས་སྡེ་ཚན་ཉེར་གཅིག་པོ་ངོ་བོ་ཉིད་སྐུ་ལས་ལོགས་སུ་སྟོན་པ་མི་འཐད་
པར་ཐལ། དེ་ངོ་བོ་ཉིད་སྐུས་ཆོས་ཉིད་ཀྱི་ཆོས་ཅན་གྱི་ཚུལ་དུ་བསྡུས་པའི་ཕྱིར། ཞེས་
པའི་འདོད་པ་བརྗོད་པ་ནི། རྒྱན་སྣང་ལས་རྟེན་ཅིང་འབྲེལ་པར་འབྱུང་བ་གང་། །དེ་
ཉིད་ཁྱོད་ནི་སྟོང་པར་བཞེད། །ཞེས་བྱ་བའི་ཚུལ་གྱིས་ཆོས་ཉིད་ཀྱི་བདག་ཉིད་ཅན་
གྱི་སྐུ་བསྟན་པ་ནི་གཉིས་སུ་མེད་པའི་ཡེ་ཤེས་ཀྱི་བདག་ཉིད་ཅན་གྱི་སྐུ་བསྟན་པ་ཡིན་
ནོ་ཞེ་ན། ཞེས་གསུངས། འོ་ན་ལོངས་སྤྲུལ་གཉིས་ཀྱང་ངོ་བོ་ཉིད་སྐུ་ལས་ལོགས་སུ་
བསྟན་པ་མི་འཐད་པར་ཐལ། དེ་གཉིས་ཀྱང་ངོ་བོ་ཉིད་སྐུས་ཆོས་ཉིད་ཀྱི་ཆོས་ཅན་
གྱི་ཚུལ་དུ་བསྡུས་པའི་ཕྱིར་ཞེས་འགོག་པ་ཡིན་ཏེ། རྒྱན་སྣང་ལས། དེ་ལྟར་ཡིན་ན་
རིགས་པ་མཚུངས་པ་ཉིད་ཀྱིས་ལོངས་སྤྱོད་རྫོགས་པ་དང་སྤྲུལ་སྐུ་གཉིས་ཀྱང་བསྟན་
པ་ཡིན་པས། ལོགས་ཤིག་ཏུ་བསྟན་པར་བྱ་བ་མིན་པར་འགྱུར་རོ། །ཞེས་གསུངས།
དེ་ལ་ཁོ་ན་རེ། སངས་རྒྱས་ཀྱི་སྐུ་དེ་ལ་གསུམ་དུ་གྲངས་ངེས་ཏེ། ཐུབ་པའི་གསུང་
རབ་དང་རྒྱུད་བླ་སོགས་ལས་དེ་ལྟར་བཤད་པའི་ཕྱིར་རོ་ཞེ་ན། ཞེས་པའི་འདོད་པ་བརྗོད་
པ་ནི། རྒྱན་སྣང་ལས། འོན་ཏེ་གསུང་རབ་ལས་བརྗོད་པའི་ཕྱིར་དེ་དག་ནི་རྣལ་འབྱོར་
པའི་ཀུན་རྫོབ་ཏུ་བསྟན་ཏོ་ཞེས་འདོན་ནོ། །ཞེས་གསུངས། འོ་ན་ཡེ་ཤེས་ཆོས་སྐུ་ཡང་
སྐུའི་དབྱེ་བ་གཞན་དུ་བཞག་རིགས་པར་ཐལ། ཚད་མར་གྱུར་པའི་གསུང་རབ་དགོངས་
འགྲེལ་དང་བཅས་པ་ཁ་ཅིག་ལས་སྐུ་བཞིར་ཡང་བསྟན་པའི་ཕྱིར། ཞེས་འགོག་པ་ཡིན་
ཏེ༑ རྒྱན་སྣང་ལས། རིགས་པ་འདི་ཉིད་ཀྱིས་གཉིས་སུ་མེད་པའི་ཡེ་ཤེས་ཀྱི་བདག་
ཉིད་ཅན་གྱི་སྐུ་ཡང་ལོགས་ཤིག་ཏུ་བསྟན་པར་འགྱུར་རོ། །ཞེས་གསུངས། གཉིས་



319
སྐབས་བརྒྱུད་པ།
པ་རྩོད་པ་སྤོང་བ་ལ་གཉིས། རྩོད་པ་དང་། ལན་ནོ། །དང་པོ་ནི། འགྲེལ་པར།
འཕགས་པའི་ཕྱོགས་ཀྱི་འདོད་པ་བརྗོད་པ་ནི། ཁ་ཅིག ངོ་བོ་ཉིད་ལོངས་རྫོགས་བཅས་
དང༌། །དེ་བཞིན་གཞན་པ་སྤྲུལ་པ་ནི། །ཆོས་སྐུ་མཛད་པ་དང་བཅས་པ། །རྣམ་པ་
བཞིར་ནི་ཡང་དག་བརྗོད། །ཞེས་བྱ་བའི་ཚིག་ལེའུར་བྱས་པ་ལས་ངོ་བོ་ཉིད་ཞེས་བྱ་
བའི་སྒྲའི་མཇུག་ཐོགས་སུ་ཆོས་ཀྱི་སྐུ་ཞེས་བྱ་བའི་སྒྲ་མི་འབྱུང་བས་སྐུ་ནི་གསུམ་པོ་ཁོ་
ནའོ་ཞེས་ཟེར་རོ། །ཅེས་གསུངས་ཏེ། དོན་ནི། ཁོ་ན་རེ། སྐབས་བརྒྱད་པའི་བསྟན་
བྱའི་གཙོ་བོར་གྱུར་པའི་ཆོས་སྐུ་ལ་གསུམ་དུ་གྲངས་ངེས་ཏེ། ལུས་རྣམ་གཞག་ཏུ་ངོ་
བོ་ཉིད་ཞེས་པའི་སྒྲའི་མཇུག་ཐོགས་སུ་ཆོས་ཀྱི་སྐུ་ཞེས་བྱ་བའི་སྒྲ་མི་འབྱུང་བའི་ཕྱིར་
ཏེ༑ ངོ་བོ་ཉིད་ལོངས་རྫོགས་བཅས་དང་། །ཞེས་འབྱུང་བས་སོ་ཞེས་ཟེར། གཉིས་
པ་ལན་ནི། སྐྱོན་མེད་དེ། ཆོས་སྐུ་མཛད་པ་དང་བཅས་པ། །ཞེས་མཛད་པ་འཕྲིན་
ལས་དང་། ཡེ་ཤེས་ཆོས་སྐུ་ལྷན་ཅིག་ཏུ་བསྟན་པའི་ཕྱིར། དེ་ལྟར་བསྟན་པ་ལ་དགོས་
པ་ཡོད་དེ། སངས་རྒྱས་ཀྱི་འཕྲིན་ལས་ཐམས་ཅད་ཡེ་ཤེས་ཆོས་སྐུའི་འཕྲིན་ལས་སུ་
རྟོགས་པའི་ཆེད་དུ་ཡིན་པའི་ཕྱིར། དེ་ལྟར་ནའང་། ཆོས་སྐུ་མཛད་པ་དང་བཅས་
པ། །ཞེས་སྨོས་ཀྱི། ཡེ་ཤེས་མཛད་པ་དང་བཅས་པ། །ཞེས་མི་སྨོས་པའི་རྒྱུ་མཚན་
ཡོད་དེ། རྒྱན་གྱི་ཚིགས་བཅད་སྦྱར་སླ་བའི་ཆེད་ཡིན་པའི་ཕྱིར། སྦྱར་སླ་བར་ཡང་
འགྱུར་ཏེ། ཆོས་སྐུ་མཛད་པ་དང་བཅས་པ། །ཞེས་སྨོས་པས་བསྟན་བཤད་སྦྱར་བའི་
ཚིག་དང་། ཡེ་ཤེས་ཆོས་སྐུ་བསྟན་བྱའི་གཙོ་བོར་བྱས་པ་གཉིས་ཀ་འགྲུབ་ལ། ཡེ་
ཤེས་མཛད་པ་དང་བཅས་པ། །ཞེས་སྨོས་པས་དེ་ལྟར་མི་འགྲུབ་པའི་ཕྱིར། རྒྱུ་མཚན་
དེ་རྣམས་ཀྱི་ཕྱིར་ན་ཕྱོགས་གཞན་སྔགས་ཀྱི་ཐེག་པ་ནས་སྐུ་བཞིར་བཤད་པ་ལུང་རིགས་



320
ཕར་ཕྱིན་སྤྱི་དོན།
དང་མི་འགལ་བའམ། སྐུ་བཞིར་བཤད་པ་དང་། འདི་ནས་བཤད་པ་གཉིས་མི་འགལ་
བར་འགྱུར་རོ། །དེ་ལྟར་ཡང་འགྲེལ་ཆེན་ལས། གཞན་དག་ན་རེ་ཉེ་བར་བསྟན་ཟིན་
པའི་དགོས་པའི་དབང་གིས་དང་། ཚིག་ལེའུར་བྱས་པ་སྦྱར་བའི་ངོ་བོར་བྱས་པ་དང་།
ཡེ་ཤེས་ཁོ་ན་དང་མཛད་པ་སྦྱར་བའི་ཕྱིར་དེ་སྐད་དུ་གསུངས་པ་ཡིན་ཏེ། དེའི་ཕྱིར་
ཕྱོགས་གཞན་ནས་སྐུ་བཞིར་གསུངས་པ་ཐམས་ཅད་དང་མི་འགལ་བར་འགྱུར་རོ། །ཞེས་
ཟེར་རོ། །ཅེས་དང་། འདིར་ཡང་། གཞན་དག་ན་རེ། དགོས་པ་ཉེ་བར་བསྟན་པའི་
ཤུགས་ཀྱིས་ཚིག་ལེའུར་བྱས་པ་སྦྱར་བའི་ངོ་བོར་ཡེ་ཤེས་ཁོ་ན་དང་མཛད་པ་སྦྱར་བའི་
ཕྱིར་དེ་སྐད་དུ་གསུངས་པ་ཡིན་ཏེ། དེའི་ཕྱིར་ཕྱོགས་གཞན་ནས་སྐུ་བཞིར་གསུངས་
པ་ཐམས་ཅད་མི་འགལ་བར་འགྱུར་རོ། །ཞེས་གསུངས། དེ་ཡང་འགྲེལ་པ་ཆེ་ཆུང་
གཉིས་ཀྱི་དགོངས་པས་ཆོས་སྐུ་མཛད་པ་དང་བཅས་པ། ཅེས་པའི་ཆོས་སྐུའི་སྒྲས་ཡེ་
ཤེས་ཆོས་སྐུ་བསྟན་པར་མ་ཟད་སྐུ་བཞིའི་དབྱེ་གཞིར་གྱུར་པའི་ཆོས་སྐུ་དང་དངོས་པོ་
བརྒྱད་ཀྱི་ནང་ཚན་དུ་གྱུར་པའི་ཆོས་སྐུ་ཡང་བསྟན་པའི་ཕྱིར་ན་སྐབས་བརྒྱད་པ་དང་
བསྟན་བཤད་སྦྱོར་བའི་ཚིག་ཡིན་པ་ལ་ངེས་པ་དྲོངས་ཤིག ཞེས་སྙན་བསྐུལ་ལོ། མདོར་
ན་སློབ་དཔོན་གྱི་ལུགས་འདི་ལ་ཆོས་ཉིད་ངོ་བོ་ཉིད་ཀྱི་སྐུ་ལས་ལོགས་སུ་སངས་རྒྱས་
ཀྱི་ཆོས་ཅན་གྱི་སྐུ་ལ་ཡེ་ཤེས་ཆོས་སྐུ་ལ་སོགས་པ་གསུམ་དུ་གྲངས་ངེས་པ་ཡིན་ཏེ། དེ་
ལ་སངས་རྒྱས་ཁོ་ནའི་མངོན་སུམ་གྱི་སྤྱོད་ཡུལ་དུ་གྱུར་པའི་ཡེ་ཤེས་ཆོས་སྐུ་དང་། བྱང་
སེམས་འཕགས་པ་ཡན་ཆད་ཀྱི་མངོན་སུམ་གྱི་སྤྱོད་ཡུལ་དུ་གྱུར་པའི་ལོངས་སྐུ་དང་།
ཉན་རང་འཕགས་པ་མན་ཆད་ཀྱི་མངོན་སུམ་གྱི་སྤྱོད་ཡུལ་དུ་གྱུར་པའི་སྤྲུལ་སྐུ་གསུམ་
དུ་ངེས་པའི་ཕྱིར་ཞེས་པ་སྟེ། འདི་ཉིད་ལས། སྐུ་ལྷག་མ་གསུམ་པོ་དོན་དམ་པར་ཆོས་



321
སྐབས་བརྒྱུད་པ།
ཉིད་ཀྱི་ངོ་བོ་ཡང་དག་པའི་ཀུན་རྫོབ་ཏུ་སྣང་བ་ཇི་ལྟར་མོས་པས་རབ་ཏུ་ཕྱེ་བ་ནི་སངས་
རྒྱས་དང་བྱང་ཆུབ་སེམས་དཔའ་དང་ཉན་ཐོས་ལ་སོགས་པའི་སྤྱོད་ཡུལ་དུ་རྣམ་པར་
བཞག་པ་ཡིན་ནོ། །ཞེས་བསྟན་པའི་ཕྱིར། ལུགས་ལས། གང་ཕྱིར་དབེན་པ་དབེན་
གྱུར་ལས། །ཐ་མི་དད་པ་ཉིད་དུ་འདོད། །ཞེས་འབྱུང་བའི་ཕྱིར་དེ་དང་ཐ་མི་དད་
ཀྱང་ཐ་དད་པ་ཉིད་དུ་རྣམ་པར་བཞག་གོ་ཞེས་གསུངས། འོ་ན་འཕགས་སེང་གཉིས་
སྐཔས་འདིར་སྐུའི་གྲངས་ངེས་དང་། བསྟན་ཚུལ་གང་ལ་རྩོད་པར་བྱེད་པ་ཡིན་སྙམ་
ན༔ དེ་ཡང་འཕགས་པའི་ལུགས་ལ་ཡེ་ཤེས་ཆོས་སྐུ་བཞེད་པ་ལྟར་ན་དེ་གཉིས་སྤྱིར་ ་
སངས་རྒྱས་ཀྱི་སྐུ་ཙམ་ལ་ཇི་ཙམ་དུ་གྲངས་ངེས་ལ་མི་རྩོད་དེ། གཉིས་ཀས་དེ་ལ་ངོ་
བོ་ཉིད་སྐུ་ཡེ་ཤེས་ཆོས་སྐུ་ལོངས་སྐུ་སྤྲུལ་སྐུ་དང་བཞིར་གྲངས་ངེས་པར་བཞེད་པ་ལ་
མཐུན་པའི་ཕྱིར། དེ་བཞིན་དུ་སྐབས་བརྒྱད་པར་ཡེ་ཤེས་ཆོས་སྐུ་དངོས་སུ་བསྟན་མ་
བསྟན་ལ་མི་རྩོད་དེ། འཕགས་པས་ཀྱང་། བྱང་ཆུབ་ཕྱོགས་མཐུན་ཚད་མེད་དང་།
།ཞེས་སོགས་ཀྱིས་ཡེ་ཤེས་ཆོས་སྐུ་དངོས་སུ་བསྟན་པར་བཞེད་པའི་ཕྱིར། དེས་ན་སྐབས་
བརྒྱད་པའི་བསྟན་བྱའི་གཙོ་བོར་གྱུར་པའི་ཆོས་སྐུ་ལ་གསུམ་དང་བཞི་གང་རུང་དུ་གྲངས་
ངེས་པ་ལ་རྩོད་པ་དང་། བྱང་ཆུབ་ཕྱོགས་མཐུན་ཚད་མེད་དང་། །ཞེས་སོགས་ཀྱིས་
ཡེ་ཤེས་ཆོས་སྐུ་དང་། ངོ་བོ་ཉིད་སྐུ་བསྟན་བྱའི་གཙོ་བོ་བྱེད་པ་ལ་རྩོད་པ་ཡོད་དེ། རྩོད་
པ་རྩོད་ལན་སྔར་བཤད་པ་ལས་རྟོགས་ནུས་པའི་ཕྱིར། འཕགས་པའི་ལུགས་ལ་ཡེ་ཤེས་
ཆོས་སྐུ་མི་བཞེད་པ་ལྟར་ན་སངས་རྒྱས་ཀྱི་སྐུ་ཙམ་ལ་ཇི་ཙམ་ཞིབ་ག་ཏུ་གྲངས་ངེས་པའི་
གྲངས་ངེས་དང་། བྱང་ཆུབ་ཕྱོགས་མཐུན་ཚད་མེད་དང་། ཞེས་སོགས་ཀྱིས་ཡེ་ཤེས་
ཆོས་སྐུ་དངོས་སུ་བསྟན་མ་བསྟན་ལ་རྩོད་པར་གསལ་ལ། འོན་ཀྱང་སངས་རྒྱས་སའི་



322
ཕར་ཕྱིན་སྤྱི་དོན།
ཟག་མེད་ཀྱི་ཡེ་ཤེས་སྡེ་ཚན་ཉེར་གཅིག་གཞུང་དེས་དངོས་སུ་བསྟན་མ་བསྟན་ལ་མི་
རྩོད་དེ། འཕགས་པས་ཀྱང་གཞུང་དེས་དེ་དངོས་སུ་བསྟན་པར་བཞེད་པའི་ཕྱིར། བསྟན་
བྱའི་གཙོ་བོར་བྱེད་པར་ནི་མི་བཞེད་དེ། ངོ་བོ་ཉིད་སྐུའི་ཆོས་ཅན་ཙམ་ཤེས་པའི་ཕྱིར་
དུ་དངོས་སུ་བསྟན་པའི་ཕྱིར། འོ་ན་འཕགས་པ་གྲོལ་སྡེས་ཡེ་ཤེས་ཆོས་སྐུ་བཞེད་པ་
དང་མི་བཞེད་པའི་ཕྱོགས་གང་ཁས་བླངས་ཞེ་ན། རང་ལུགས་ཀྱི་བླ་མ་གོང་མ་ཁ་ཅིག
མི་བཞེད་པའི་ཕྱོགས་མཛད་པ་ལྟར་ཁས་བླངས་ཏེ། འཕགས་པ་རྗེས་འབྲང་དང་བཅས་
པའི་འགྲེལ་པ་དང་འགྲེལ་བཤད་མཐའ་དག་ལས་ཡེ་ཤེས་ཆོས་སྐུ་ཞེས་པའི་མིང་དངོས་
སུ་བཏགས་པ་ཟུར་ཙམ་ཡང་མེད་པའི་ཕྱིར་རོ། །
སྐབས་འདིར་ཆོས་སྐུའི་མཐའ་དཔྱད་པ་ལ་བཞི་སྟེ། འབྲས་བུ་ཆོས་སྐུ་འགྲུབ་
པའི་དུས་མཚམས་དང་། གྲུབ་པའི་ཆོས་སྐུ་ལ་ཇི་ཙམ་དུ་དབྱེ་བ་དང་། ཕྱེ་བའི་ངོ་
བོ་སྐུ་བཞི་སོ་སོར་བཤད་པ་དང་། མཛད་པ་འཕྲིན་ལས་བཤད་པའོ། །དང་པོ་ནི། དེའི་
དུས་མཚམས་ཡོད་དེ། རྒྱུན་མཐའི་བར་ཆད་མེད་ལམ་ལ་གནས་པའི་སེམས་དཔའ་
དེས་བདེན་གཉིས་ངོ་བོ་ཐ་དད་དུ་འཛིན་པའི་དྲི་མ་ཟད་པར་མ་སྤངས་པས་བར་ཆད་
མེད་ལམ་དེ་ལ་ཤེས་བྱ་ཇི་སྙེད་པའི་རྣམ་པ་ཅུང་ཟད་ཀྱང་མི་སྣང་ལ། ཇི་ལྟ་བ་ལ་གཉིས་
སྣང་ནུབ་པའི་ངང་འདིའི་སྐད་ཅིག་གཉིས་པ་ལ་ཤེས་བྱ་ཇི་སྙེད་པ་ཐམས་ཅད་ལག་མཐིལ་
དུ་སྐྱུ་རུ་ར་བཞག་པ་ལྟར་མངོན་སུམ་དུ་གཟིགས་པ་དེའི་ཚེ་ཤེས་སྒྲིབ་ཟད་པར་སྤངས་
པ་དང་། ཡང་དག་མཐའ་མངོན་དུ་བྱས་པ་དང༌། ཆོས་ཐམས་ཅད་རྣམ་པ་ཐམས་
ཅད་དུ་མངོན་པར་རྫོགས་པར་བྱང་ཆུབ་པ་ཞེས་བྱ་ཞིང་སེམས་དཔའ་དེའི་སྐུའི་རིགས་
འདྲ་ཕྱི་མ་མཚན་དཔེས་སྤྲས་པ་ཉིད་མཚན་དཔེ་ཡོངས་རྫོགས་ཀྱི་ལོངས་སྐུའི་སྐུར་འགྱུར་



323
སྐབས་བརྒྱུད་པ།
བ་དང་། ལོངས་སྐུ་དེ་དང་དངོས་རྒྱུ་ཚོགས་པ་གཅིག་ལ་རག་ལས་ཀྱི་འབྲེལ་པ་གྲུབ་
པའི་སྤྲུལ་སྐུ་ཡང་འབྱུང་བས་སྐུ་བཞི་ཅིག་ཅར་དུ་འགྲུབ་པའི་ཕྱིར། ལོངས་སྐུ་དང་
ལྷན་ཅིག་ཏུ་སྤྲུལ་སྐུ་འགྲུབ་པའི་དཔེ་ཡོད་དེ། ནམ་མཁར་ཟླ་བ་ཤར་བ་དང་ལྷན་ཅིག་
ཏུ་མཚོ་ལ་ཟླ་བའི་གཟུགས་བརྙན་འབྱུང་བ་བཞིན་ཡིན་པའི་ཕྱིར་ཏེ། རྒྱུད་བླ་མར། འཇིག་
རྟེན་རྒྱལ་བའི་དཀྱིལ་འཁོར་དུ། །གང་ལ་ཉེ་དང་རིང་རྣམས་ལ། །ཆུ་དང་ནམ་མཁར་
ཟླ་གཟུགས་བཞིན། །དེ་མཐོང་བ་ནི་རྣམ་པ་གཉིས། །ཞེས་གསུངས། འོ་ན་ཆོས་སྐུ་
དང་པོར་འགྲུབ་པའི་གནས་དེ་ཇི་ལྟ་བུ་ཞེ་ན། སྤྱིར་འོག་མིན་ཡིན་པ་ལ་ནི་རྩོད་པ་མེད་
དེ༑ བྱང་སེམས་སྲིད་པ་ཐ་མ་པ་ཡིན་ན་འོག་མིན་པའི་ལྷའི་རྟེན་ཅན་ཡིན་དགོས་པའི་
ཕྱིར་དང་། འཇུག་པར། གང་ཕྱིར་ནམ་མཁའ་དྲི་མ་མེད་ལ་ཟླ་སྣང་གསལ་བར་འགྱུར་
བའི་ཕྱིར། །སྔོན་ཚེ་སྟོབས་བཅུ་སྐྱེད་པའི་ས་ལ་ཁྱོད་ཀྱི་སླར་ཡང་འབད་གྱུར་ཅིང་།།
འོག་མིན་དུ་ནི་གང་གི་དོན་དུ་འབད་གྱུར་གོ་འཕང་མཆོག་ཞི་བ། །ཡོན་ཏན་མཐའ་
དག་མཐར་ཐུག་མཚུངས་པ་མེད་དེ་ཁྱོད་ཀྱིས་བརྙེས། །ཞེསགསུངས། འོན་ཀྱང་གཟུགས་
ཁམས་གནས་རིགས་བཅུ་བདུན་གྱི་ནང་ཚན་དུ་གྱུར་པའི་འོག་མིན་ནི་མ་ཡིན་ཏེ། དེ་
འཁོར་བའི་གནས་མཚན་ཉིད་པ་ཡིན་པས་ཐེག་དམན་འཕགས་པ་རྣམས་སྐྱེ་བ་ལེན་པར་
མཛད་ཅིང་། ལུང་ལས་ཀྱང་། གཙང་མའི་གནས་དག་སྤངས་ནས་ནི། །འོག་མིན་
གནས་ནི་ཉམས་དགའ་བར། །ཡང་དག་རྫོགས་སངས་དེར་སངས་རྒྱས། །སྤྲུལ་པ་
པོ་གཅིག་འདིར་འཚང་རྒྱ། །ཞེས་གསུངས་པའི་ཕྱིར། དེས་ན་གནས་གཙང་གི་འོག་
མིན་ལས་འདས་པའི་འོག་མིན་གཉིས་པ་གཟུགས་ཁམས་གནས་རིགས་བཅོ་བརྒྱད་པ་
དེ་དེ་ཡིན་ཏེ། ལང་གཤེགས་ལས། འདོད་པ་ཁམས་དང་གཟུགས་མེད་དུ། །སངས་



324
ཕར་ཕྱིན་སྤྱི་དོན།
རྒྱས་རྣམ་པར་འཚང་མི་རྒྱ། །གཟུགས་ཀྱི་ཁམས་ཀྱི་འོག་མིན་དུ། །འདོད་ཆགས་
བྲལ་ཁྱོད་མངོན་འཚང་རྒྱ། །ཞེས་གསུངས་པ་དང༌། སའི་དངོས་གཞི་ལས་ཀྱང་།།
དེ་དང་མཐུན་པར་གསུངས་པའི་ཕྱིར། ཡང་ན་དཀོན་མཆོག་བརྩེགས་པ་ལས་གསུངས་
པ་ལྟར་འཇིག་རྟེན་གྱི་ཁམས་འདི་ནས་འཇིག་རྟེན་གྱི་ཁམས་བཅུ་གསུམ་འདས་པའི་འོག་
མིན་ཐུབ་པ་གངས་ཅན་མཚོ་རྒྱལ་བཞུགས་པའི་གནས། གཞི་དང་སྙིང་པོ་མེ་ཏོག་གིས་
བརྒྱན་པའི་ཞིང་ཁམས་ཉིད་དེ་ཡིན་ཏེ། སྟུག་པོ་བཀོད་པའི་མདོ་ལས། གཟུགས་མེད་
འདོད་པ་གཟུགས་རྣམས་དང་། །འདུ་ཤེས་མེད་པ་དེ་བཞིན་དུ། །གནས་ནས་འདས་
ཏེ་སངས་རྒྱས་དབང་། །བཞུགས་སོ་སྟག་པོའི་དཀྱིལ་འཁོར་ན། །ཞེས་གསུངས། འོ་
ན་རང་ཅག་གི་སྟོན་པ་འདིས་རྗེ་བཙུན་རྒྱལ་ཚབ་ཏུ་དབང་བསྐུར་རྗེས་སུ་ཆོས་སྐུ་མངོན་
དུ་མཛད་པ་ཡིན་ནམ་དེའི་སྔ་རོལ་དུ་མཛད་པ་གང་ཡིན་ཞེ་ན། རྗེ་བཙུན་བྱང་ཆུབ་
སེམས་དཔའ་ཡིན་པའི་དབང་དུ་བྱས་ན་དོགས་པའི་གནས་ཅུང་ཟད་ཅིག་འདུག་ནའང་
ཁུངས་ནི་ཕྱི་མ་ལྟར་འབྱུང་བ་མང་སྟེ། ངག་དབང་གྲགས་པས། དཔལ་ལྡན་སྟུག་
པོ་བཀོད་པར་དོན་དམ་ཐུགས་སུ་ཆུད་གྱུར་ཅིང༌། །འཛམ་གླིང་སྐྱེ་བོའི་དོན་མཛད་
ངོར་ནི་དམ་པ་ཏོག་དཀར་གྱུར། །ཞེས་སོགས་གསུངས་པའི་ཕྱིར། འོ་ན་རྗེ་བཙུན་
རྒྱལ་ཚབ་ཏུ་དབང་བསྐུར་བའི་དབང་བསྐུར་དེ་ཇི་ལྟ་བུ་ཞེ་ན། འོད་ཟེར་ཆེན་པོའི་དབང་
བསྐུར་ཡིན་ཏེ། དེ་ཡང་བྱང་སེམས་རང་གི་མཛོད་སྤུ་དང་སྤྱི་བོ་ནས་འོད་ཟེར་འཕྲོས་
པས། ཕྱོགས་བཅུའི་དབང་བསྐུར་ཐོབ་པའི་བྱང་སེམས་རྣམས་བསྐུལ་ཏེ་མཆོད་སྦྱིན་
རྒྱ་མཚོས་མཆོད་པས་བྱང་སེམས་དེ་རྣམས་ཀྱི་མཛོད་སྤུ་ནས་འོད་ཟེར་དཔག་ཏུ་མེད་
པ་འཕྲོས་ཏེ། བྱང་སེམས་དེ་དག་འཁོར་དང་བཅས་པ་ལ་ཐིམ་པས་སྔོན་མ་ཐོབ་པའི་



325
སྐབས་བརྒྱུད་པ།
ཏིང་ངེ་འཛིན་མང་པོ་ཐོབ་སྟེ་རྒྱལ་ཚབ་ཏུ་དབང་བསྐུར་བར་བཤད་དོ། །
གཉིས་པ་གྲུབ་པའི་ཆོས་སྐུ་ལ་ཇི་ཙམ་དབྱེ་བ་ཡོད་དེ། གཉིས་སུ་དབྱེ་བ། གསུམ་
དུ་དབྱེ་བ། བཞིར་དབྱེ་བ། ལྔར་དབྱེ་བ་རྣམས་སུ་ཡོད་པའི་ཕྱིར། དང་པོ་གྲུབ་སྟེ།
རིན་ཆེན་ཕྲེང་བར། གཟུགས་ཀྱི་སྐུ་དེ་མདོར་བསྡུ་ན། །རྒྱལ་པོ་བསོད་ནམས་ཚོགས་
ལས་འཁྲུངས། །ཆོས་ཀྱི་སྐུ་དེ་མདོར་བསྡུ་ན། །རྒྱལ་པོ་ཡེ་ཤེས་ཚོགས་ལས་འཁྲུངས།།
ཞེས་དང་། རིགས་པ་དྲུག་ཅུ་པ་ལས། དགེ་བ་འདི་ཡིས་སྐྱེ་བོ་ཀུན། །བསོད་ནམས་
ཡེ་ཤེས་ཚོགས་བསགས་ཏེ། །བསོད་ནམས་ཡེ་ཤེས་ལས་བྱུང་བའི། །དམ་པ་གཉིས་
ནི་ཐོབ་པར་ཤོག །ཞེས་རང་དོན་ཆོས་སྐུ་དང་གཞན་དོན་གཟུགས་སྐུ་གཉིས་སུ་གསུངས་
པ་དང༌། རྒྱུད་བླར། རང་དོན་གཞན་དོན་དོན་དམ་སྐུ་དང་ནི། །དེ་ལ་བརྟེན་པ་
ཀུན་རྫོབ་སྐུ་ཉིད་དེ། །ཞེས་རང་དོན་དོན་དམ་པའི་སྐུ་དང་། གཞན་དོན་ཀུན་རྫོབ་
པའི་སྐུ་གཉིས་སུ་གསུངས་པ་དང་། ཚད་མ་མདོར། ཚད་མར་གྱུར་པ་འགྲོ་ལ་ཕན་
བཞེད་པ། །སྟོན་པ་བདེ་གཤེགས་སྐྱོབ་ལ་ཕྱག་འཚལ་ནས། །ཞེས་རང་དོན་བདེ་བར་
གཤེགས་པའི་སྐུ་དང་། གཞན་དོན་སྐྱོབ་པའི་སྐུ་གཉིས་སུ་གསུངས་པའི་ཕྱིར། གཉིས་
པ་གྲུབ་སྟེ། མདོ་སྡེ་རྒྱན་ལས། སྐུ་གསུམ་དག་གིས་སངས་རྒྱས་ཀྱི། །སྐུ་བསྡུས་པར་
ནི་ཤེས་བྱ་སྟེ། །སྐུ་གསུམ་དག་གི་རང་བཞིན་གྱིས། །དོན་འདི་རྟེན་དང་བཅས་པར་
བསྟན། །ཞེས་དང་། རྒྱུད་བླར། དེ་དབྱེ་ཟབ་དང་རྒྱ་ཆེ་དང༌། །བདག་ཉིད་ཆེན་
པོའི་ཡོན་ཏན་གྱི། །ཆོས་ཀྱིས་རབ་ཕྱེ་རང་བཞིན་ལ། །སོགས་པའི་སྐུ་གསུམ་དག་
གིས་འཇུག །ཞེས་དང་། ཉི་སྣང་སོགས་ལས་ཀྱང་དེ་བཞིན་དུ་གསུངས་པའི་ཕྱིར།
གསུམ་པ་གྲུབ་སྟེ། སློབ་དཔོན་གྱི་ལུང་དང་ཕྱོགས་གཞན་མང་པོ་ལས་ཀྱང་གསུངས་



326
ཕར་ཕྱིན་སྤྱི་དོན།
པའི་ཕྱིར། བཞི་པ་གྲུབ་སྟེ། མཚན་བརྗོད་ལས། སངས་རྒྱས་སྐུ་ལྔའི་བདག་ཉིད་
ཅན། །ཞེས་གསུངས་པའི་ཕྱིར། ལྔ་པོའི་ངོས་འཛིན་ལ་ཡང་བཞེད་པ་མི་འདྲ་བ་དུ་
མ་ཡོད་དེ། རྒྱ་གར་བ་ཁ་ཅིག ས་བཅུ་པ་ལ་གནས་པའི་བྱང་ཆུབ་སེམས་དཔའ་ཡན་
ཆད་ཁོ་ན་ལ་སྣང་བའི་ལོངས་སྐུ་ཆེན་པོ། ས་བཅུ་པ་ལ་གནས་པའི་སེམས་དཔའ་ལ་
སྣང་བའི་སྤྲུལ་སྐུ་ལ་ལོངས་སྐུར་བཏགས་པ་དང་སྤྲུལ་སྐུ་དང་ངོ་བོ་ཉིད་སྐུ་ཡེ་ཤེས་ཆོས་
སྐུ་སྟེ་ལྔ་ལ་བཞེད་པ་དང་། ཁ་ཅིག སྤྲུལ་སྐུ་ལ་རྣམ་པར་སྨིན་པའི་སྤྲུལ་སྐུ། རྣམ་
པར་སྨིན་པ་མ་ཡིན་པའི་སྤྲུལ་སྐུ་གཉིས་སུ་ཕྱེ་ནས་ལྔར་བྱེད་པ་དང་། སློབ་དཔོན་འཇམ་
དཔལ་གྲགས་པ་ཆོས་སྐུ་སྤྱི་ཙམ་པ་བསྣན་ནས་ལྔར་བཞེད་པ་དང་། སློབ་དཔོན་སྒེག་
པའི་རྡོ་རྗེས་ངོ་བོ་ཉིད་སྐུ་ལོངས་སྐུ་རྣམ་སྨིན་གྱི་སྐུ་སྤྲུལ་སྐུ་ཆོས་སྐུ་རྣམས་ལ་བཞེད་པའི་
ཕྱིར། །
གསུམ་པ་ཕྱེ་བའི་ངོ་བོ་སྐུ་བཞི་སོ་སོར་བཤད་པ་ལ་བཞི་ཡོད་དེ། ངོ་བོ་ཉིད་
སྐུ་ཡེ་ཤེས་ཆོས་སྐུ་ལོངས་སྐུ་སྤྲུལ་སྐུ་བཤད་པ་རྣམས་སུ་ཡོད་པའི་ཕྱིར། དང་པོ་ཡོད་
དེ༑ དག་པ་གཉིས་ལྡན་གྱི་ཆོས་ཉིད་ཀྱི་སྐུ་ཞིག་ལ་འཇོག་པའི་ཕྱིར། དེ་ཡང་ཡོན་
ཏན་ལྔ་ལྡན་དང་མཚན་ཉིད་ལྔ་ལྡན་ཡིན་ཏེ། རྒྱུད་བླ་མར། དེ་ལ་སངས་རྒྱས་རྣམས་
ཀྱིས་ནི། །ངོ་བོ་ཉིད་སྐུ་མཚན་ཉིད་ལྔ། །མདོར་ན་ཡོན་ཏན་ལྔ་དང་ནི། །ལྡན་པ་
ཉིད་དུ་རིག་པར་བྱ། །ཞེས་གསུངས། མཚན་ཉིད་ལྔ་ཡོད་དེ། འདུས་མ་བྱས་པ་
དང༌། སྟོབས་སོགས་ཀྱི་ཡོན་ཏན་དང་དབྱེར་མེད་པ་དང་། སྒྲོ་སྐུར་གྱི་མཐའ་གཉིས་
སྤངས་པ་དང་། སྒྲིབ་པ་གསུམ་ལས་གྲོལ་བ་དང་། རང་བཞིན་རྣམ་དག་གི་ཆ་འོད་
གསལ་བ་དང་ལྔ་པོ་དེ་དེ་ཡིན་པའི་ཕྱིར་ཏེ། རྒྱུད་བླ་མར། འདུས་མ་བྱས་ཤིང་རྣམ་



327
སྐབས་བརྒྱུད་པ།
དབྱེར་མེད། །མཐའ་གཉིས་དག་ནི་རྣམ་པར་སྤངས། །ཉོན་མོངས་ཤེས་བྱ་སྙོམས་
འཇུག་གི །སྒྲིབ་གསུམ་ལས་ནི་ངེས་གྲོལ་ཏེ། །དྲི་མེད་རྣམ་པར་རྟོག་མེད་དང་། །རྣལ་
འབྱོར་རྣམས་ཀྱི་ཡུལ་ཡིན་ཕྱིར། །ཆོས་དབྱིངས་ངོ་བོ་ཉིད་ཀྱིས་ནི། །དག་པའི་ཕྱིར་
ན་འོད་གསལ་བའོ། །ཞེས་གསུངས། ཡོན་ཏན་ལྔ་ཡོད་དེ། རྒྱ་ཆེ་བ་གཞལ་དུ་མེད་
པའི་ཡོན་ཏན། གྲངས་མང་བ་གྲངས་མེད་པའི་ཡོན་ཏན། སྒྲ་རྟོག་གིས་རྟོགས་ཚུལ་
རྫོགས་པའི་ཡུལ་མིན་པ་བསམ་དུ་མེད་པའི་ཡོན་ཏན། སངས་རྒྱས་འབའ་ཞིག་གི་མངོན་
སུམ་གྱི་སྤྱོད་ཡུལ་དུ་གྱུར་པ་མི་མཉམ་པའི་ཡོན་ཏན། སྒྲིབ་གཉིས་བག་ཆགས་དང་
བཅས་པ་སྤངས་པ་རྣམས་ཡིན་པའི་ཕྱིར་ཏེ། རྒྱུད་བླ་མར། གཞལ་མེད་གྲངས་མེད་
བསམ་མེད་པ། །མཉམ་མེད་དག་པའི་མཐར་ཐུག་པའི། །ཡོན་ཏན་རྣམས་དང་ཡང་
དག་པར། །ངོ་བོ་ཉིད་ཀྱི་སྐུ་ལྡན་ཏེ། །རྒྱ་ཆེའི་ཕྱིར་དང་གྲངས་མང་ཕྱིར། །རྟོག་
གེའི་ཡུལ་ནི་མིན་ཕྱིར་དང་། །འབའ་ཞིག་བག་ཆགས་བཅས་སྤངས་ཕྱིར། །གཞལ་
མེད་ལ་སོགས་གོ་རིམས་བཞིན། །ཞེས་གསུངས། དེ་ཡང་འབའ་ཞིག་ཅེས་པ་ནི་གློ་
བུར་རྣམ་དག་གི་ཆར་གྱུར་པའི་ངོ་བོ་ཉིད་སྐུའི་དབང་དུ་མཛད་ཀྱི་ངོ་བོ་ཉིད་སྐུ་མཐའ་
དག་གི་དབང་དུ་བྱས་པ་མ་ཡིན་ཏེ། རང་བཞིན་རྣམ་དག་གི་ཆར་གྱུར་པའི་ངོ་བོ་ཉིད་
སྐུ་དེ་བྱང་འཕགས་ཀྱི་མངོན་སུམ་གྱི་ཚད་མའི་གཞལ་བྱ་ཡིན་པའི་ཕྱིར་ཏེ། བདེན་
གཉིས་ལས། རིགས་པའི་རྗེས་འབྲང་ངོ་བོའི་ཕྱིར། །ཞེས་མཐར་ཐུག་དཔྱོད་པའི་རིགས་
ཤེས་ཚད་མའི་རྙེད་དོན་དུ་གྱུར་པའི་དོན་དམ་བདེན་པར་གསུངས་པའི་ཕྱིར། རྣམ་བཤད་
ཀྱི་དགོངས་པའང་དེ་ལྟར་ཡིན་པའི་ཕྱིར། ཐལ་འགྱུར་བ་ལྟར་ན་ནི་སངས་རྒྱས་ནང་
ཕན་ཚུན་ཁོ་ནའི་མངོན་སུམ་གྱི་སྤྱོད་ཡུལ་དུ་གྱུར་པའི་དོན་དམ་བདེན་པ་བཞག་དགོས་



ཕར་ཕྱིན་སྤྱི་དོན། །
328
ཏེ༑ འགོག་བདེན་དོན་དམ་བདེན་པར་བཞེད་པའི་གནད་ཀྱིས་ཡིན་པའི་ཕྱིར། དེ་ལྟར་
ཡིན་པ་ལ་དེའི་མངོན་སུམ་གྱི་སྤྱོད་ཡུལ་དུ་གྱུར་པའི་ཆོས་ཉིད་དང་དེ་བཞིན་ཉིད་སོགས་
ཀྱང་ཡོད་དགོས་སོ་སྙམ་དུ་སེམས་པ་ནི་ཐལ་རང་གི་གྲུབ་མཐའ་འདྲེས་པའི་སྐྱོན་ཡིན་
ཏེ༑ ཐལ་འགྱུར་བའི་ལུགས་ལ་དོན་དམ་བདེན་པ་ཡིན་ན་ཆོས་ཉིད་དང་དེ་བཞིན་ཉིད་
སོགས་ཡིན་མི་དགོས་པའི་ཕྱིར། དེས་ན་ངོ་བོ་ཉིད་སྐུ་ལ་གཉིས་སུ་ཕྱེ་བའི་མཚན་གཞི་
སོ་སོར་ཡོད་དེ། སངས་རྒྱས་ཀྱི་སེམས་ཀྱི་ཆོས་ཉིད་ལྟ་བུ་རང་བཞིན་རྣམ་དག་གི་ཆར་
གྱུར་པའི་ངོ་བོ་ཉིད་སྐུ་དང་། སངས་རྒྱས་སའི་འགོག་བདེན་ལྟ་བུ་གློ་བུར་རྣམ་དག་
གི་ཆར་གྱུར་པའི་ངོ་བོ་ཉིད་སྐུ་ཡིན་པའི་ཕྱིར། ཅིའི་ཕྱིར་ངོ་བོ་ཉིད་སྐུ་ཞེས་བྱ་ཞེ་ན།
རྒྱུ་རྐྱེན་གྱིས་མ་བཅོས་པའི་སྐུ་ཡིན་པས་ན་དེ་སྐད་ཅེས་བྱ་སྟེ། འཇིག་རྟེན་ན་མ་བཅོས་
པ་ལ་ངོ་བོ་ཉིད་ཅེས་བརྗོད་པ་བཞིན་ཡིན་པའི་ཕྱིར་ཏེ། ཉི་སྣང་ལས། བཅོས་མ་མ་
ཡིན་པའི་དོན་གྱིས་ན་བཅོམ་ལྡན་འདས་ཀྱི་ངོ་བོ་ཉིད་ཀྱི་སྐུ་ཡིན་པར་ཤེས་པར་བྱ་སྟེ།
ངོ་བོ་ཉིད་ཅེས་བྱ་བ་ནི་བཅོས་མ་མ་ཡིན་པ་ཞེས་བྱ་བ་འདི་འཇིག་རྟེན་ན་གྲགས་པ་ཡིན་
ནོ༑ ༑ཞེས་དང་། རྒྱན་སྣང་ལས། གཉུག་མར་གནས་པ་རང་བཞིན་སྐྱེ་བ་མེད་པའི་
ངོ་བོ་ཉིད་འདི་ནི། ཞེས་གསུངས། འོ་ན་ངོ་བོ་ཉིད་སྐུ་དེ་ཐབས་གང་ལ་བརྟེན་ནས་
ཐོབ་པ་ཡིན་ཞེ་ན། ཐབས་གང་ཡང་རུང་བ་ལ་བརྟེན་ནས་ཐོབ་པ་མ་ཡིན་གྱི་འཇིག་
རྟེན་ལས་འདས་པའི་ལམ་བསྒོམས་སྟོབས་ཀྱིས་ཐོབ་པ་ཡིན་ཏེ། སྙིང་རྗེ་ཆེན་པོ་དང་
སྟོང་ཉིད་མངོན་སུམ་དུ་རྟོགས་པའི་ཤེས་རབ་བསྒོམ་སྟོབས་ཀྱིས་ཐོབ་པའི་ཕྱིར། འོན་
ཀྱང་དེ་ངོ་བོ་ཉིད་སྐུའི་བྱེད་པ་པོ་ནི་མ་ཡིན་ཏེ། ཉི་སྣང་ལས། འཇིག་རྟེན་ལས་འདས་
པའི་ལམ་ནི་དེ་ཐོབ་པར་བྱེད་པ་ཡིན་གྱི། བྱེད་པ་པོ་ནི་མ་ཡིན་ཏེ། ཞེས་དང་། འགྲེལ་



329
སྐབས་བརྒྱད་པ།
པ་གཞན་ལས་ཀྱང་དེ་དང་མཐུན་པར་འབྱུང་བའི་ཕྱིར། གཉིས་པ་ཡེ་ཤེས་ཆོས་སྐུའི་
ངོ་བོ་ཡོད་དེ། བདེན་གཉིས་དུས་ཅིག་ཅར་དུ་མངོན་སུམ་དུ་རྟོགས་པ་མཐར་ཐུག་པའི་
ཡེ་ཤེས་ཅིག་ལ་འཇོག་པའི་ཕྱིར། དེ་ལ་དབྱེ་བའི་ཚུལ་ཡོད་དེ། རྒྱས་པར་ཕྱེ་ན་ཟག་
མེད་ཀྱི་ཡེ་ཤེས་སྡེ་ཚན་ཉེར་གཅིག འབྲིང་དུ་ཕྱེ་ན་མེ་ལོང་ལྟ་བུའི་ཡེ་ཤེས་སོགས་
ལྔ་༑ བསྡུ་ན་ཇི་ལྟ་བ་མཁྱེན་པའི་ཡེ་ཤེས་ཆོས་སྐུ་དང་། ཇི་སྙེད་པ་མཁྱེན་པའི་ཡེ་
ཤེས་ཆོས་སྐུ་གཉིས་སུ་དབྱེ་བའི་ཕྱིར། དང་པོ་སངས་རྒྱས་སའི་ཟག་མེད་ཀྱི་ཡེ་ཤེས་
སྡེ་ཚན་ཉེར་གཅིག་ཡོད་དེ། སངས་རྒྱས་སའི་བྱང་ཕྱོགས་སོ་བདུན་གྱི་སྡེ་ཚན་ནས་
མཁྱེན་པ་གསུམ་གྱི་སྡེ་ཚན་གྱི་བར་ཡོད་པའི་ཕྱིར། སྡེ་ཚན་ཉེར་གཅིག་ལས། ཕལ་
ཆེར་གོང་དུ་ངོས་འཛིན་བཤད་ཟིན་པས་མ་བཤད་པ་འགའ་ཞིག་གི་ངོ་བོ་ངོས་འཛིན་
པ་ཙམ་དང་། རྟོགས་དཀའ་བ་ཟད་པར་དང་། ཟིལ་གནོན་གྱི་མཐའ་དཔྱད་པ་ལ་
འཇུག་པར་བྱ་ལ། དེ་ཡང་རྣམ་པ་ཐམས་ཅད་དག་པ་བཞིའི་སྡེ་ཚན་ཡོད་དེ། རྟེན་
དང་། དམིགས་པ་དང་། ཐུགས་རྗེ་དང་། ཡེ་ཤེས་ཡོངས་སུ་དག་པར་རྣམས་ཡིན་
པའི་ཕྱིར། དབང་བཅུའི་སྡེ་ཚན་ཡོད་དེ། ཚེ་དང་སེམས་དང་ལོངས་སྤྱོད་དང་ལས་
དང་སྐྱེ་བ་དང་མོས་པ་དང་སྨོན་ལམ་དང་རྫུ་འཕྲུལ་དང་ཡེ་ཤེས་དང་ཆོས་ལ་དབང་
བ་རྣམས་ཡིན་པའི་ཕྱིར། བསྲུང་བ་མེད་པ་གསུམ་ཡོད་དེ། དེ་བཞིན་གཤེགས་པའི་
སྐུ་གསུང་ཐུགས་ཀྱི་སྤྱོད་པ་ཡོངས་སུ་དག་པ་འདི་ལ་གཞན་གྱིས་ཡོངས་སུ་ཤེས་པའི་
བསྙེངས་པ་སྟེ་དོགས་པས་མཚམས་པར་བྱའོ་སྙམ་པའི་དགོངས་པ་མི་མངའ་བ་ཞེས་
བྱ་བ་བསྲུང་བ་མེད་པ་གསུམ་ཡོད་པའི་ཕྱིར། དྲན་པ་ཉེ་བར་བཞག་པ་གསུམ་ཡོད་དེ།
ཆོས་ཉན་པར་འདོད་པ་ལ་རྗེས་སུ་ཆགས་པ་དང་། མི་འདོད་པ་ལ་ཁོང་ཁྲོ་བ་དང་། འདོད་



330
ཕར་ཕྱིན་སྤྱི་དོན།
མི་འདོད་གཉིས་ཀ་ལ་ཆགས་སྡང་གཉིས་ཀས་དབེན་པར་བཏང་སྙོམས་སུ་དྲན་པ་དང་
ལྡན་པར་གནས་སོ། །ཞེས་བྱ་བ་སངས་རྒྱས་ཀྱི་དྲན་པ་ཉེ་བར་བཞག་པ་གསུམ་ཡོད་
པའི་ཕྱིར། བསྙེལ་བ་མི་མངའ་བའི་ཆོས་ཉིད་ཡོད་དེ། སེམས་ཅན་གྱི་དོན་མཛད་
པའི་དུས་ལས་མི་འདའ་བའི་མཚན་ཉིད་ཅེས་བྱ་བའི་སངས་རྒྱས་ཀྱི་མཁྱེན་པ་ཡོད་པའི་
ཕྱིར། །
འོ་ན་ཟད་པར་དང་། ཟིལ་གནོན་གྱི་སྐྱེ་མཆེད་ཇི་ལྟ་བུ་ཞེ་ན། དང་པོ་ལ་ལྔ་
སྟེ༔ ངོ་བོ་དང་དབྱེ་བ། རྟེན་དང་སྦྱོང་ཚུལ། མཚན་མ་དང་ཡིད་བྱེད། བྱེད་ལས་
དང་ངེས་ཚིག སྐྱེ་མཆེད་གཞན་ལ་ཟད་པར་མི་འཇོག་པའི་རྒྱུ་མཚན་ནོ། །དང་པོ་
ཡོད་དེ། ས་ལ་སོགས་པ་རང་རང་གི་དམིགས་པ་དེ་དང་དེ་ལ་དམིགས་ནས་ཁྱབ་པར་
སྤྲོ་ནུས་པའི་ཏིང་ངེ་འཛིན་ཤེས་རབ་མཚུངས་ལྡན་དང་བཅས་པ་ཞིག་ལ་འཇོག་པའི་ཕྱིར།
དབྱེ་བ་ཡོད་དེ། ས་ལ་སོགས་པ་འབྱུང་བ་བཞི་དང་། སྔོན་པོ་སོགས་འབྱུང་འགྱུར་
བཞི་དང་། ནམ་མཁའ་དང་རྣམ་ཤེས་ལ་དམིགས་པའི་ཟད་པར་རྣམས་སུ་ཡོད་པའི་
ཕྱིར། གཉིས་པ་རྟེན་ཡོད་དེ། མཛོད་པ་ལྟར་ན། ཟད་པར་བཅུ་འོ་བརྒྱད་མ་ཆགས།།
བསམ་གཏན་མཐའ་ན་སྤྱོད་ཡུལ་ནི། །འདོད་པའོ་གཉིས་ནི་གཟུགས་མེད་དག །ཞེས་
དང་པོ་བརྒྱད་རབ་མཐའི་བསམ་གཏན་བཞི་པ་ལ་བརྟེན་པ་དང་། ཕྱི་མ་གཉིས་གཟུགས་
མེད་དང་པོ་གཉིས་ལ་བརྟེན་པར་བཤད། ཐེག་ཆེན་པ་རང་ལུགས་དང་པོ་བརྒྱད་བསམ་
གཏན་བཞི་ཀ་ལ་བརྟེན་པར་བཤད་པའི་ཕྱིར། སྦྱོང་ཚུལ་ཡང་ཡོད་དེ། སྔར་སྦྱང་པ་
བྱས་ཤིང་བསྒོམས་པ་ཞིག་ཡིན་ན་འཕགས་པ་ལེགས་མཐོང་གི་གཏམ་རྒྱུད་ལྟར། མཚན་
མ་ཁྱད་པར་ཅན་མཐོང་བ་ཙམ་གྱིས་ཏིང་ངེ་འཛིན་སྐྱེ་བ་ཡོད་ལ། སྦྱང་པ་མ་བྱས་



སྐབས་བརྒྱད་པ།
331
པའི་དབང་དུ་བྱས་ན་ས་སྣུམ་ཞིང་འཁོད་སྙོམས་པ་དང་། ཆུ་དྭངས་ཤིང་རྟོགས་པ་
མེད་པ་སྣོད་གང་བ་དང་། ཤིང་སྐམ་ལ་མེ་འབར་བ་དང་། བུ་ག་ནམ་མཁའི་རླུང་
ལུས་ལ་ཕོག་པ་དང་། སྔོན་པོ་དང་སེར་པོ་དང་དམར་པོ་དང་དཀར་པོའི་བྱེ་བྲག་འགའ་
ཞིག་དང་། བུ་ག་ནམ་མཁའ་ལ་སོགས་པ་དང་། བུ་ག་མར་མེའི་འོད་རྩིག་ངོས་ལ་
ཕོག་པ་རྣམས་དམིགས་ཡུལ་དུ་བྱས་ནས། སྦྱོར་བའི་དུས་སུ་ས་ལྟ་བུ་གཅིག་ལ་མཚོན་
ན་འབྱུང་བ་ཐམས་ཅད་པ་ཉིད་དུ་བསྒོམ་ཞིང་། དངོས་གཞིའི་དུས་སུ་་་ས་ཞེས་སོགས་
མིང་ཙམ་ལ་དམིགས་པ་ནས་བསྒོམ་པ་ཡིན་པའི་ཕྱིར། གསུམ་པ་མཚན་མ་དང་ཡིད་
བྱེད་ཡོད་དེ། ས་ཐམས་ཅད་ལག་མཐིལ་ལྟར་མཉམ་པ་དང་། ཆུ་གཡོ་བ་མེད་ཅིང་
དབུ་བ་མེད་པ་དང་། མེ་གཡོ་བ་མེད་ཅིང་ཁ་དོག་དྭངས་པ་དང་ རླུང་ཕྱོགས་གཅིག་
ནས་དལ་གྱིས་གཡོ་ཞིང་ས་འཚུབ་མེད་པ་དང་། སྔོན་པོ་སོགས་ཁ་དོག་བཞི་པོ་དེ་ཁ་
དོག་གཞན་དང་མ་འདྲེས་ཤིང་གསལ་བར་སྣང་བ་དང་། རི་ལ་སོགས་པ་ཐོགས་རྡུགས་
གཏན་མེད་པར་སྣང་བ་དང་། ཤེས་པ་ལས་ཐ་དད་པའི་དོན་གྱི་རྣམ་པ་མི་སྣང་ན་གྲུབ་
པའི་མཚན་མ་དང་། ས་ཚྭ་གོ་ཅན་དང་། ཆུ་དབུ་བ་ཅན་དང་། མེ་དུམ་ངུར་ཆད་
ཅིང་ལྟུང་བ་དང་། འགལ་དུམ་སོགས་ཀྱི་རྣམ་པ་ཅན་དུ་སྣང་བ་དེ་མ་གྲུབ་པའི་མཚན་
མ་ཡིན་པའི་ཕྱིར་དང་། རང་རང་གི་དམིགས་རྟེན་དེ་དག་གི་མིང་གི་”1ཚན་མ་དང་
བཅས་ནས་ཡིད་ལ་བྱེད་པ་དེ་ཡིད་བྱེད་ཡིན་པའི་ཕྱིར། བཞི་པ་བྱེད་ལས་དང་ངེས་
ཚིག་ཡོད་དེ། ཏིང་ངེ་འཛིན་བཅུ་པོ་གྲུབ་པའི་ཚེ་རིམ་པ་བཞིན་སྤྲུལ་སྒྱུར་སྣ་ཚོགས་
བྱེད་ནུས་པ་དང་། ཆུ་ལ་བྱིང་བ་མེད་པར་འགྲོ་བ་དང༌། ས་ལ་བྱིའུ་འཛུལ་བྱེད་པ་
དང་ མེའི་ཆར་འབེབས་པ་དང་། མགྱོགས་པའི་རྫུ་འཕྲུལ་དང༌། ས་གཞི་ཐམས་



332
ཕར་ཕྱིན་སྤྱི་དོན།
ཅད་གཡུ་དང་གསེར་དང་མུ་ཏིག་དང་ཤེལ་དུ་བསྒྱུར་བ་ལ་སོགས་པ་དང་། ནམ་མཁའ་
ལ་ཐོགས་མེད་དུ་འགྲོ་བ་དང་། རི་ལ་ཐོགས་རྡུགས་མེད་པ་དང་། ཤེས་བྱ་ཐམས་
ཅད་ལ་ཡེ་ཤེས་ཁྱབ་པར་འཇུག་པ་ནི་བྱེད་ལས་དང་། རང་རང་གི་དམིགས་ཡུལ་དེ་
དང་དེས་རང་རང་གི་རིགས་འདྲ་ཀུན་ལ་ཁྱབ་པར་སྤྲོ་ཞིང་སྡུད་པར་བྱེད་པས་ཟད་པར་
ཅེས་སྒྲ་བཤད་དུ་ཡོད་པའི་ཕྱིར། ལྔ་པ་ནི། གཟུགས་ཀྱི་སྐྱེ་མཆེད་རེག་བྱའི་སྐྱེ་མཆེད་
ཆོས་ཀྱི་སྐྱེ་མཆེད་སྟེ་བཞི་པོ་འདི་ལས་གཞན་སྐྱེ་མཆེད་ལྷག་མ་རྣམས་ལ་ཟད་པར་མི་
འཇོག་པའི་རྒྱུ་མཚན་ཡོད་དེ། ཟད་པར་བཞག་པའི་དགོས་པ་ནི་ཁམས་གོང་འོག་གིས་
བསྡུས་པའི་རིགས་འདྲ་ཀུན་ལ་ཁྱབ་པར་སྤྲོ་ཞིང་སྡུད་པའི་ཆེད་དུ་ཡིན་ལ། སྣོད་ཀྱི་
འཇིག་རྟེན་ལ་དབང་པོ་ལྔའི་རིགས་འདྲ་མེད། གཟུགས་ཁམས་ཀྱི་གཟུགས་ལ་དྲི་རོའི་
རིགས་འདྲ་མེད། སྒྲ་ལ་རིགས་འདྲའི་རྒྱུན་མེད་པའི་ཕྱིར། ཁྱབ་སྟེ། གང་དང་གང་
ལ་རང་རང་གི་རིགས་འདྲ་ཡོད་པ་དེ་དང་དེ་ལ་ཁྱབ་པར་སྤྲོ་ཞིང་སྡུད་ནུས་པ་ཡིན་ལ།
གཞན་ལ་དེ་ལྟར་མི་ནུས་པའི་ཕྱིར་རོ། །
གཉིས་པ་ཟིལ་གྱིས་གནོན་པའི་སྐྱེ་མཆེད་བཤད་པ་ལ་བཞི་ཡོད་དེ། ངོ་བོ། དབྱེ་
བ༑ ཟིལ་གནོན་བརྒྱད་རྣམ་ཐར་གསུམ་ལས་བྱུང་ཚུལ། རྣམ་ཐར་ཟད་པར་ཟིལ་
གནོན་གསུམ་གྱི་ཁྱད་པར་བཤད་པ་རྣམས་སུ་ཡོད་པའི་ཕྱིར། དང་པོ་ཡོད་དེ། བསམ་
གཏན་བཞིའི་དངོས་གཞི་གང་རུང་ལ་བརྟེན་ཏེ་དམིགས་པ་ལ་དབང་འབྱོར་བའི་སྒོ་ནས་
དམིགས་པ་ཟིལ་གྱིས་གནོན་པ་ལ་ཡང་དག་པར་འབྱོར་བའི་ཏིང་ངེ་འཛིན་ཤེས་རབ་
མཚུངས་ལྡན་དང་བཅས་པ་ཞིག་ལ་འཇོག་པའི་ཕྱིར། གཉིས་པ་དབྱེ་བ་ཡོད་དེ། དབྱིབས་
ཟིལ་གནོན་བཞི་དང་། ཁ་དོག་ཟིལ་གནོན་བཞི་སྟེ་བརྒྱད་དུ་ཡོད་པའི་ཕྱིར། དང་པོ་



333
སྐབས་བརྒྱུད་པ།
ཡོད་དེ། ནང་གཟུགས་སུ་འདུ་ཤེས་པས་ཕྱི་རོལ་གྱི་གཟུགས་ཆུང་ངུ་ལ་ལྟ་བའི་ཟིལ་
གྱིས་གནོན་པའི་སྐྱེ་མཆེད། དེར་འདུ་ཤེས་པས་ཕྱི་རོལ་གྱི་གཟུགས་ཆེན་པོ་ལ་ལྟ་བའི་
ཟིལ་གྱིས་གནོན་པའི་སྐྱེ་མཆེད། དང་གཟུགས་མེད་པར་འདུ་ཤེས་པས་ཕྱི་རོལ་གྱི་གཟུགས་
ཆུང་ངུ་ལ་ལྟ་བའི་ཟིལ་གྱིས་གནོན་པའི་སྐྱེ་མཆེད། དེར་འདུ་ཤེས་པས་ཕྱི་རོལ་གྱི་གཟུགས་
ཆེན་པོ་ལ་ལྟ་བའི་ཟིལ་གྱིས་གནོན་པའི་སྐྱེ་མཆེད་དང་བཞི་ཡོད་པའི་ཕྱིར། གཉིས་པ་
ཡོད་དེ། སྔོན་པོ་ཟིལ་གྱིས་གནོན་པའི་སྐྱེ་མཆེད། སེར་པོ་དམར་པོ་དཀར་པོ་ཟིལ་
གྱིས་གནོན་པའི་སྐྱེ་མཆེད་བཞི་ཡོད་པའི་ཕྱིར། དང་པོ་བཞིའི་ངོ་བོ་ཡོད་དེ། བསམ་
གཏན་གྱི་དངོས་གཞི་ལ་བརྟེན་ནས་རྣལ་འབྱོར་པ་རང་ལ་ནང་གཟུགས་སུ་འདུ་ཤེས་
པས་ཕྱི་རོལ་གྱི་གཟུགས་ཆུང་ངུ་ལ་དེ་བས་ཀྱང་ཆུང་བའམ་ཆེན་པོ་སོགས་སུ་ལྟ་བ་དང་།
དེ་ལ་བརྟེན་ནས་དེར་འདུ་ཤེས་པས་ཕྱི་རོལ་གྱི་གཟུགས་ཆེན་པོ་ལ་དེ་བས་ཀྱང་ཆེ་བའམ་
ཆུང་བ་སོགས་སུ་ལྟ་བ་དང་། དེ་ལ་བརྟེན་ནས་རང་ལ་གཟུགས་མེད་པར་འདུ་ཤེས་
པས་ཕྱི་རོལ་གྱི་གཟུགས་ཆུང་ངུ་ལ་དེ་བས་ཀྱང་ཆུང་བའམ་ཆེན་པོ་སོགས་སུ་ལྟ་བ་དང་།
དེ་ལ་བརྟེན་ནས་དེར་འདུ་ཤེས་པས་ཕྱི་རོལ་གྱི་གཟུགས་ཆེན་པོ་ལ་དེ་བས་ཀྱང་ཆེ་བའམ་
ཆུང་བ་སོགས་སུ་ལྟ་བ་བཞི་རིམ་པ་བཞིན་དབྱིབས་ཟིལ་གནོན་བཞིའི་ངོ་བོ་ཡིན་པའི་
ཕྱིར; ཕྱི་མ་བཞིའི་ངོ་བོ་ཡོད་དེ། བསམ་གཏན་གྱི་དངོས་གཞི་ལ་བརྟེན་ནས་རང་
ལ་གཟུགས་མེད་པར་འདུ་ཤེས་པས་ཕྱི་རོལ་གྱི་གཟུགས་སྔོན་པོ་ཁ་དོག་སྔོན་པོ་སྔོན་པོ་
ལྟ་བུར་སྟོན་པ་འོད་སྔོན་པོ་འབྱུང་བ་རྣམས་ལ་ལྟ་བ་དང་། གཞན་གསུམ་ལའང་དེ་
བཞིན་དུ་སྦྱར་བ་བཞི་རིམ་པ་བཞིན། ཁ་དོག་ཟིལ་གནོན་བཞིའི་ངོ་བོ་ཡིན་པའི་ཕྱིར།
འོ་ན མདོ་ལས། དཔེར་ན་ཟར་མའི་མེ་ཏོག་གམ་ཡུལ་ཝ་ར་ཎ་སིའི་རས་ཕུན་སུམ་



334
ཕར་ཕྱིན་སྤྱི་དོན། །
ཚོགས་པ་སྔོན་པོ་ཁ་དོག་སྔོན་པོ་ལྟ་བུར་སྟོན་པ་འོད་སྔོན་པོ་འབྱུང་བ་བཞིན་དུ། ནང་
གཟུགས་མེད་པར་འདུ་ཤེས་པས་ཕྱི་རོལ་གྱི་གཟུགས་སྔོན་པོ་ཁ་དོག་སྔོན་པོ་སྔོན་པོ་ལྟ་
བུར་སྟོན་པ་འོད་སྔོན་པོ་འབྱུང་བ་རྣམས་ལ་ལྟ་ཞིང་། གཟུགས་དེ་དག་ཟིལ་གྱིས་མནན་
ནས་ཤེས། ཟིལ་གྱིས་མནན་ནས་མཐོང་སྟེ། དེ་ལྟར་འདུ་ཤེས་པ་ནི་ཟིལ་གྱིས་གནོན་
པའི་སྐྱེ་མཆེད་ལྔ་པའོ། །ཞེས་དང་། དེ་བཞིན་དུ་སེར་པོ་ལ་དོང་ཀའི་མེ་ཏོག་དང་
དམར་པོ་ལ་བན་དྷུ་ཛཱི་བ་ཀའི་མེ་ཏོག་དང་། དཀར་པོ་ལ་སྐར་མ་པ་ཝ་སངས་སྦྱར་
ནས་བཤད་པའི་དོན་གང་ཡིན་ཞེ་ན། དེའི་དོན་ཡོད་དེ། སྔོན་པོ་ནི་མདོར་བསྟན་པ།
ཁ་དོག་སྔོན་པོ་ནི་ལྷན་སྐྱེས་དང་། སྔོན་པོ་ལྟ་བུར་སྟོན་པ་ནི་སྦྱར་བྱུང་དང་། འོད་
སྔོན་པོ་འབྱུང་བ་ནི་གཉིས་ཀ་ལ་འོད་གསལ་པོར་ཡོད་པ་དང་། མེ་ཏོག་ནི་ལྷན་སྐྱེས་
ཀྱི་དཔེ་དང་། རས་ནི་སྦྱར་བྱུང་གི་དཔེ་ཡིན་པའི་ཕྱིར་རོ། །གསུམ་པ་ཟིལ་གནོན་
བརྒྱད་རྣམ་ཐར་གསུམ་ལས་བྱུང་ཚུལ་ཡོད་དེ། དབྱིབས་ཟིལ་གནོན་དང་པོ་གཉིས་
གཟུགས་ཅན་གཟུགས་ལ་ལྟ་བའི་རྣམ་ཐར་དང་། ཕྱི་མ་གཉིས་གཟུགས་མེད་གཟུགས་
ལ་ལྟ་བའི་རྣམ་ཐར། ཁ་དོག་ཟིལ་གནོན་བཞི་སྡུག་པའི་རྣམ་ཐར་བསྒོམས་པ་ལས་བྱུང་
བའི་ཕྱིར། བཞི་པ་རྣམ་ཐར་ཟད་པར་ཟིལ་གནོན་གསུམ་གྱི་ཁྱད་པར་ཡོད་དེ། དེ་
རྣཔུས་སྔ་མ་སྔ་མ་ཕྱི་མ་ཕྱི་མ་ཐོབ་བྱེད་ཀྱི་རྒྱུ་ཡང་ཡིན། ཕྱི་མ་ཕྱི་ཡ སྔ་མ་སྔ་མའི་
དང་་བྱེད་ཀྱི་ལམ་ཡང་ཡིན་པའི་ཕྱིང༌། དང་པོ་གྲུབ་སྟེ། ཟད་པར་ཕྱི་ཏེང་ངེ་འཛི་
ཐོབ་པ་ལ་གཟུགས་ཅན་གྱི་རྣམ་ཐར་གསུམ་ངུང་། གཟུགས་མེད་ཀྱི་རྣམ་ཐར་དང་
པོ་གཉིས་སྔོན་དུ་འགྲོ་དགོས། ཟད་པར་གྱི་ཏིང་ངེ་འཛིན་འབྱོངས་པའི་རྗེས་སུ་ཟིལ་
གོན་བྱི་ཏིང་ངེ་འཛིན་སྒོམ་དགོས་པའི་ཕྱིར། གཉིས་པ་གྲུབ་སྟེ། འ གནོན་གྱིས་



335
སྐབས་བརྒྱད་པ།
ཟད་པར་གྱིས་ཁྱབ་པར་སྤྲོས་པ་དེ་དག་དག་པར་བྱེད། ཟད་པར་གྱིས་ཀྱང་རྣམ་ཐར་
གྱིས་སྤྲུལ་པ་དེ་དག་དག་པར་བྱེད་པའི་ཕྱིར། འོ་ན་གཟུགས་ཅན་གྱི་རྣམ་ཐར་ལ་ཟིལ་
གནོན་བཞག གཟུགས་མེད་ལ་ཟིལ་གནོན་མི་འཇོག་པའི་རྒྱུ་མཚན་ཅི་ཡིན་ཞེ་ན།
དེའི་རྒྱུ་མཚན་ཡོད་དེ། གཟུགས་ཆེས་ཤིན་ཏུ་ཟིལ་གྱིས་གནོན་པར་དཀའ་བས་དེ་ཇི་
ལྟར་འདོད་འདོད་དུ་ཟིལ་གྱིས་གནོན་ནུས་ན། གཟུགས་མེད་ཟིལ་གྱིས་གནོན་པ་སླ་བའི་
ཕྱིར དེ་ཡང་སྤྱིར་ཟིལ་གནོན་ལ་ཆེ་བས་ཆུང་བ་ཟིལ་གྱིས་གནོན་པ་དང༌། སྟོབས་
དང་ལྡན་པས་སྟོབས་ཆུང་བ་ཟིལ་གྱིས་གནོན་པ་དང་། སྔར་སྣང་བ་མི་སྣང་བར་བྱས་
ནས་ཟིལ་གྱིས་གནོན་པ་དང་། ཉོན་མོངས་སྤོང་བ་ལྟ་བུ་སུན་འབྱིན་པས་ཟིལ་གྱིས་གནོན་
པ་དང་། རྗེ་བོས་བྲན་ལ་དབང་བྱེད་པ་ལྟ་བུ་དབང་བྱེད་པར་ཟིལ་གྱིས་པ་ནོན་པ་དང་
ལྔ་ཡོད་པ་ལས། འདིར་བཤད་པ་ནི་གསུམ་པ་དང་ལྔ་པའི་ཟིལ་གྱིས་གནོན་ཚུལ་དུ་ཤེས་
པར་བྱའོ། །གཉིས་པ་འབྲིང་དུ་ཕྱེ་བ་མེ་ལོང་ལྟ་བུའི་ཡེ་ཤེས་སོགས་ལྔ་ཡོད་དེ། མེ་
ལོང་ལྟ་བུའི་ཡེ་ཤེས། མཉམ་ཉིད་ཡེ་ཤེས། སོར་རྟོགས་ཡེ་ཤེས། བྱ་སྒྲུབ་ཡེ་ཤེས།
ཆོས་དབྱིངས་ཡེ་ཤེས་རྣམས་ཡོད་པའི་ཕྱིར། དེའི་ནང་ནས་མེ་ལོང་ལྟ་བུའི་ཡེ་ཤེས་
ཁྱད་པར་ལྔ་དང་ལྡན་ཏེ། ངར་འཛིན་པ་མེད་པའི་སྒོ་ནས་རྒྱུན་ཡོངས་སུ་མ་ཆད། ཡུལ་
མ་ཆད། རྟག་ཏུ་ལྡན་པས་དུས་མ་ཆད། ཤེས་བྱ་ཐམས་ཅད་ལ་དམིགས་པས་དམིགས་
པ་ ཆད། ཡུལ་ལ་རྣམ་པའི་རིགས་སུ་མ་ཆོད་པ་སྟེ་ལྔ་དང་ལྡན་པའི་ཕྱིར་ཏེ། རྒྱན་
ལས མེ་ལོང་ཡེ་ཤེས་ང་ཡི་མེད། །ཡོངས་སུ་མ་ཆད་རྟག་ཏུ་ལྡན། །ཤེས་བྱ་ཀུན་
ལ་མ་རྨོངས་པ། །རྟག་ཏུ་བདེ་ལ་མངོན་ཕྱོགས་མིན། །ཞེས་གསུངས། མཉམ་ཉིད་
ཡེ་ཤེས་དེ་སེམས་ཅན་ཐམས་ཅད་ལ་སེམས་མཉམ་པ་ཉིད་དུ་འཇུག་པ་ཡཇར་ཐུག་པའི་



336
ཕར་ཕྱིན་སྤྱི་དོན།
ཡེ་ཤེས་ལ་འཇོག་སྟེ། དེ་ཉིད་ལས། མཉམ་ཉིད་ཡེ་ཤེས་སེམས་ཅན་ལ། །བསྒོམ་པ་
དག་པ་ལས་འདོད་དོ། །མི་གནས་ཞི་བར་ཞུགས་པ་ནི། །མཉམ་ཉིད་ཡེ་ཤེས་ཡིན་
པར་འདོད། །ཅེས་གསུངས། སོར་རྟོགས་ཡེ་ཤེས་དེ་ཤེས་བྱ་ཐམས་ཅད་ཀྱི་རང་སྤྱིའི་
མཚན་ཉིད་སོ་སོར་མངོན་སུམ་དུ་རྟོགས་པའི་ཡེ་ཤེས་ལ་འཇོག་སྟེ། དེ་ཉིད་ལས། སོ་
སོར་རྟོགས་པའི་ཡེ་ཤེས་ནི། །ཤེས་བྱ་ཀུན་ལ་རྟོགས་མི་ཐོགས། །ཏིང་ངེ་འཛིན་དང་
གཟུངས་རྣམས་ཀྱི། །གཏེར་དང་འདྲ་བ་ཁོ་ན་ཡིན། །ཞེས་གསུངས། བྱ་སྒྲུབ་ཡེ་
ཤེས་དེ་འཇིག་རྟེན་གྱི་ཁམས་རྣམས་སུ་སྤྲུལ་པ་སྣ་ཚོགས་སྟོན་པའི་བདག་རྐྱེན་དུ་གྱུར་
པའི་ཡེ་ཤེས་ལ་འཇོག་སྟེ། དེ་ཉིད་ལས། བྱ་བ་སྒྲུབ་པའི་ཡེ་ཤེས་ནི། །ཁམས་རྣམས་
ཀུན་ཏུ་སྣ་ཚོགས་ཤིང་། །དཔག་མེད་བསམ་ཡས་སྤྲུལ་པ་ཡིས། །སེམས་ཅན་དོན་
ཀུན་སྒྲུབ་པའོ། །ཞེས་གསུངས། ཡེ་ཤེས་ལྔ་པོ་འདི་རྣམས་ངོ་བོ་གཅིག་ལ་ལྡོག་ཆས་
ཕྱེ་བར་བཤད་པའི་ཕྱིར་ན་སངས་རྒྱས་ཀྱི་ཡེ་ཤེས་ལ་དེ་ལྔ་ཀས་ཁྱབ་པར་སེམས་སོ།།
གསུམ་པ་ལོངས་སྐུའི་ངོ་བོ་བཞག་ཏུ་ཡོད་དེ། ངེས་པ་ལྔ་ལྡན་གྱི་གཟུགས་སྐུ་
མཐར་ཐུག་ཅིག་ལ་འཇོག་པའི་ཕྱིར། ངེས་པ་ལྔ་ཡོད་དེ། གནས་ངེས་པ་འོག་མིན་
ཁོ་ན། འཁོར་ངེས་པ་བྱང་འཕགས་ཁོ་ན། ཆོས་ངེས་པ་ཐེག་ཆེན་གྱི་ཆོས་ཁོ་ན། སྐུ་
ངེས་པ་མཚན་སོ་གཉིས་དང་དཔེ་བྱད་བརྒྱད་ཅུས་སྤྲས་པ། དུས་ངེས་པ་འཁོར་བ་མ་
སྟོངས་ཀྱི་བར་དུ་བཞུགས་པ་རྣམས་ཡིན་པའི་ཕྱིར། ཅིའི་ཕྱིར་མཚན་དང་དཔེ་བྱད་
ཞེས་བྱ་ཞེ་ན། དེའི་རྒྱུ་མཚན་ཡོད་དེ། རང་རྒྱུད་ལྡན་གྱི་གང་ཟག་སྐྱེས་བུ་ཆེན་པོར་
མཚོན་པར་བྱེད་པས་ན་མཚན་དང་། གང་ཟག་དེའི་ཡོན་ཏན་གཞན་ངོར་དཔོག་པར་
བྱེད་པས་ན་དཔེ་བྱད་ཅེས་བརྗོད་པའི་ཕྱིར། འདི་གཉིས་ཀྱི་ཁྱད་པར་ཡོད་དེ༔ མཚན་



337
སྐབས་བརྒྱད་པ།
གཙོ་བོ་དང་དཔེ་བྱད་འཁོར་ཡིན་པ་དང་། ཡང་ན་མཚན་ཆོས་ཅན་དང་། དཔེ་བྱད་
དེའི་ཆོས་ཡིན་པའི་ཕྱིར། འདི་གཉིས་ཀྱི་རྒྱུ་ཡང་ཡོད་དེ། བླ་མ་སྐྱེལ་བ་སོགས་སོ་
གཉིས་དང་། འདུ་བྱེད་ཐམས་ཅད་ལ་འདོད་ཆགས་དང་བྲལ་བ་སོགས་བརྒྱད་ཅུ་རིམ་
པ་བཞིན་མཚན་དཔེ་བརྒྱ་དང་བཅུ་གཉིས་ཀྱི་ཐུན་མོང་མ་ཡིན་པའི་རྒྱུར་བཤད་ཅིང་།
ཐམས་ཅད་ཀྱི་ཐུན་མོང་བའི་རྒྱུ་ནི་ཚུལ་ཁྲིམས་སུ་གསུངས་པའི་ཕྱིར་རོ། །དེས་ན་བྱང་
སེམས་རྣམས་དཔེ་བྱད་ཀྱི་རྒྱུར་ཚོགས་བསོག་པ་ལས་མཚན་གྱི་རྒྱུར་ཚོགས་བསག་པ་
ཕུལ་ཤིན་ཏུ་ཆེ་བ་ཞིག་དགོས་པ་ཡིན་ཏེ། སེམས་ཅན་ཐམས་ཅད་ཀྱི་དགེ་རྩ་ཕྱོགས་
གཅིག་ཏུ་བཞག་པས་སངས་རྒྱས་ཀྱི་བ་སྤུའི་ཁུང་བུ་གཅིག་འགྲུབ། བ་སྤུའི་བུ་ག་ཐམས་
ཅད་འགྲུབ་པར་བྱེད་པའི་དགེ་བས་དཔེ་བྱད་གཅིག་འགྲུབ། དཔེ་བྱད་ཐམས་ཅད་འགྲུབ་
པར་བྱེད་པའི་དགེ་བས་མཛོད་སྤུ་དང་། དབུའི་གཙུག་ཏོར་མ་གཏོགས་པའི་མཚན་
གང་ཡང་རུང་བ་གཅིག་འགྲུབ། མཚན་གཞན་འགྲུབ་པར་བྱེད་པའི་དགེ་བ་བརྒྱ་འགྱུར་
དུ་བསྒྲེས་པས་སྨིན་མཚམས་ཀྱི་མཛོད་སྤུ་འགྲུབ། དེ་འགྲུབ་བྱེད་ཀྱི་དགེ་བ་སྟོང་དུ་
བསྒྲེས་པས་དབུའི་གཙུག་ཏོར་འགྲུབ། དེ་འགྲུབ་བྱེད་ཀྱི་དགེ་བ་འབུམ་འགྱུར་དུ་བསྒྲེས་
པས་གསུང་ཆོས་ཀྱི་གདངས་འགྲུབ་པར་བྱེད་པའི་ཕྱིར། རིན་ཆེན་ཕྲེང་བར། རང་
སངས་རྒྱས་ཀུན་ལས་འབྱུང་དང༌། །སློབ་དང་མི་སློབ་ལས་འབྱུང་དང་། །འཇིག་
རྟེན་མ་ལུས་ཀུན་བསོད་ནམས། །འཇིག་རྟེན་བཞིན་དུ་དཔག་མེད་གང་། །དེ་བཅུར་
བསྒྲེས་པར་གྱུར་པ་ཡིས། །བ་སྤུའི་བུ་ག་གཅིག་འགྲུབ་སྟེ། །སངས་རྒྱས་བ་སྤུའི་བུ་
ག་ནི། །ཐམས་ཅད་དེ་དང་འདྲ་བར་འབྱུང་། །བ་སྤུའི་བུ་ག་ཐམས་ཅད་ནི། །སྐྱེད་
པར་བྱེད་པའི་བསོད་ནམས་གང་། །དེ་དག་བརྒྱར་ནི་བསྒྱུར་བ་ཡིས། །དཔེ་བྱད་བཟང་



338
ཕར་ཕྱིན་སྤྱི་དོན།
པོ་གཅིག་ཏུ་བཞེད། །བསོད་ནམས་དེ་སྙེད་དེ་སྙེད་ཀྱིས། །རྒྱལ་པོ་དཔེ་བྱད་བཟང་
པོ་ནི། །རེ་རེ་མཐར་ཕྱིན་དེ་ལྟ་བུར། །བརྒྱད་ཅུའི་བར་དུ་འབྱུང་བར་འགྱུར། །དཔེ་
བྱད་བཟང་པོ་བརྒྱད་ཅུ་དག །འགྲུབ་པའི་བསོད་ནམས་ཚོགས་གང་ཡིན། །དེ་དག་
བརྒྱར་ནི་བསྒྱུར་བ་ཡིས། །སྐྱེས་བུ་ཆེན་པོའི་མཚན་གཅིག་གོ །མཚན་ནི་སུམ་ཅུ་འགྲུབ་
པའི་རྒྱུ། །བསོད་ནམས་རྒྱ་ཆེ་གང་ཡིན་པ། །དེ་དག་སྟོང་དུ་བསྒྱུར་བ་ཡིས། །ཟླ་བ་
ཉ་འདྲའི་མཛོད་སྤུའོ། །མཛོད་སྤུ་ཡི་ནི་བསོད་ནམས་དག །སྟོང་ཕྲག་བརྒྱར་ནི་བསྡོམས་
པ་ཡིས། །སྤྱི་གཙུག་ལྟར་ནི་མི་སྣང་བ། །སྐྱོབ་པའི་གཙུག་ཏོར་སྐྱེད་པར་བྱེད། །གཙུག་
ཏོར་བསོད་ནམས་བྱེ་བ་ནི། །གྲངས་མེད་རྒྱ་ཆེན་བཅུ་པོ་དག །སངས་རྒྱས་གསུང་
གི་སྒྲ་དབྱངས་ནི། །ཡན་ལག་དྲུག་ཅུ་སྐྱེད་པའི་མཆོག །ཞེས་གསུངས་པའི་ཕྱིར། ངེས་
པ་ལྔ་ལྡན་གྱི་ལོངས་སྐུ་དེ་ཁྱད་པར་ལྔ་ལྡན་དུ་ཡང་གསུངས་ཏེ། དེ་སྐུ་སྟོན་པ་དང་།
གསུང་བརྗོད་པ་དང་། ཐུགས་མཛད་པ་རྒྱུན་མི་ཆད་པ་དང་། འབད་རྩོལ་གྱི་མངོན་
པར་འདུ་བྱེད་པ་མེད་པ་དང་། སྣ་ཚོགས་སུ་སྣང་བ་ལྟར་མེད་པའི་ཕྱིར་ཏེ། རྒྱུད་བླ་
མ་ལས། སྟོན་བརྗོད་མཛད་རྒྱུན་མི་ཆད་དང་། །མངོན་པར་འདུ་བྱེད་མེད་པ་དང་།།
དེ་ཡི་ངོ་བོར་མིན་སྟོན་ལ། །འདིར་ནི་སྣ་ཚོགས་རྣམ་ལྔར་བརྗོད། །ཞེས་གསུངས་
པའི་ཕྱིར། འོ་ན་ལོངས་སྐུའི་གང་ཟག་གི་མཚད་གཞི་དེ་གང་ཡིན་ཞེ་ན། ལོངས་སྐུའི་
རྒྱུད་ཀྱི་ཡིད་ཀྱི་རྣམ་པར་ཤེས་པ་ཉིད། དེ་ཡིན་ཏེ། སྤྱིར་ཡིད་ཀྱི་རྣམ་པར་ཤེས་པ་
བདག་ཡིན་པའི་ཕྱིར་ཏེ། མདོ་ལས། བདག་ཉིད་བདག་གི་མགོན་ཡིན་གྱི། །གཞན་
ནི་སུ་ཞིག་མགོན་དུ་འགྱུར། །བདག་ཉིད་ལེགས་པར་ཐུལ་བས་ནི། །མཁས་པས་མཐོ་
རིས་ཐོབ་པར་འགྱུར། །ཞེས་དང་། སེམས་དུལ་བ་ནི་ལེགས་པ་སྟེ། །སེམས་དུལ་བ་



339
སྐབས་བརྒྱད་པ།
ནི་བདེ་བ་འདྲེན། །ཞེས་སོགས་གསུངས་པ་ལ་བརྟེན་ནས། རྟོག་གེ་འབར་བར། ཁོ་
བོ་ཅག་ཀྱང་རྣམ་པར་ཤེས་པ་ལ་བདག་གི་སྒྲ་དངོས་སུ་འདོགས་ཏེ། འདི་ལྟར་རྣམ་
པར་ཤེས་པ་ཡང་སྲིད་པ་ལེན་པའི་ཕྱིར་བདག་ཡིན་ནོ། །ཞེས་ལུས་དང་དབང་པོའི་ཚོགས་
དག་ལ་ཉེ་བར་འདོགས་པའི་ཕྱིར། ཞེས་གསུངས་པ་སྟེ། གང་ཟག་ཐ་སྙད་བཏགས་
པའི་བཏགས་དོན་བཙལ་བའི་ཚེ་རྙེད་པ་དང་། ཀུན་གཞི་འགོག་པའི་ཐེག་ཆེན་གྱི་གྲུབ་
མཐའ་སྨྲ་བ་མཐའ་དག་ལ་འདྲ་བའི་ཕྱིར། དེ་སྐད་སྨྲས་པ་ལ་དེང་སང་ལོངས་སྐུའི་
རྒྱུད་ཀྱི་ཡིད་ཀྱི་རྣམ་པར་ཤེས་པ་ངེས་པ་ལྔ་ལྡན་གྱི་གཟུགས་སྐུར་ཐལ། དམ་བཅའ་
དེའི་ཕྱིར། འདོད་ན། བྱང་འཕགས་ཀྱི་འཁོར་གྱིས་བསྐོར་བ་དང་། བྱང་སེམས་
འཕགས་པའི་མངོན་སུམ་གྱི་སྤྱོད་ཡུལ་དུ་ཐལ། འདོད་པའི་ཕྱིར། ཞེས་འཕེན་པར་
མཛད་ནའང་། སྐྱོན་མེད་དེ། ལོངས་སྐུའི་རྒྱུད་ཀྱི་ཡིད་ཀྱི་རྣམ་པར་ཤེས་པའི་སྟེང་
དུ་ངེས་པ་ལྔ་ཚང་ཞེས་བཤད་པས་ཆོག་ལ། ཚང་བའི་དོན་ཡང་ཡིད་ཀྱི་རྣམ་པར་ཤེས་
པ་དེའི་རྟེན་ལོངས་སྐུའི་གཟུགས་ཕུང་དེ་འོག་མིན་ཁོ་ནར་བཞུགས་པ། མཚན་དང་
དཔེ་བྱད་ཀྱིས་སྤྲས་པ། འཁོར་བ་མ་སྟོངས་བར་དུ་བཞུགས་ཤིང་། བྱང་འཕགས་
ཀྱིས་མངོན་སུམ་གྱི་སྤྱོད་ཡུལ་དུ་གྱུར་པ་དང་། དེའི་རྟེན་ལོངས་སྐུའི་གསུང་གིས་ཐེག་
ཆེན་གྱི་ཆོས་ཁོ་ན་གསུང་བ་སོགས་ཀྱི་དོན་ཡིན་པར་སྙམ་དུ་སེམས་སོ། །
བཞི་པ་སྤྲུལ་པའི་སྐུའི་ངོ་བོ་བཞག་ཏུ་ཡོད་དེ། ངེས་པ་ལྔ་དང་མི་ལྡན་པའི་གཟུགས་
སྐུ་མཐར་ཐུག་ཅིག་ལ་འཇོག་པའི་ཕྱིར། དབྱེ་ན་གསུམ་ཡོད་དེ། བཟོ་བོ་སྤྲུལ་སྐུ།
སྐྱེ་བ་སྤྲུལ་སྐུ། མཆོག་གི་སྤྲུལ་སྐུ་གསུམ་ཡོད་པའི་ཕྱིར། དེ་རྣམས་ཀྱི་མཚན་གཞི་
ཡོད་དེ། རིམ་པ་བཞིན་སྟོན་པས་བཟོ་བོ་བི་ཤྭ་ཀརྨར་སྤྲུལ་པ་ལྟ་བུ་དང༌། སྟོན་པས་



340
ཕར་ཕྱིན་སྤྱི་དོན།
རི་དྭགས་རུ་རུར་སྤྲུལ་པ་ལྟ་བུ་དང་། རང་ཅག་གི་སྟོན་པ་ལྟ་བུ་རྣམས་ཡིན་པའི་ཕྱིར།
མཆོག་གི་སྤྲུལ་སྐུས་འཛམ་བུའི་གླིང་དུ་མཛད་པ་བཅུ་གཉིས་ཀྱི་ཚུལ་སྟོན་པ་ཡིན་ཏེ།
རྒྱུད་བླ་མར། ཐུགས་རྗེ་ཆེན་པོས་འཇིག་རྟེན་མཁྱེན། །འཇིག་རྟེན་ཀུན་ལ་གཟིགས་
ནས་ནི། །ཆོས་ཀྱི་སྐུ་ལས་མ་གཡོས་པར། །སྤྲུལ་པའི་རང་བཞིན་སྣ་ཚོགས་ཀྱིས།།
སྐྱེ་བ་མངོན་པར་སྐྱེ་བ་དང་། །དགའ་ལྡན་གནས་ནས་འཕོ་བ་དང་། །ལྷུམས་སུ་འཇུག་
དང་བལྟམས་པ་དང་། །བཟོ་ཡི་གནས་ལ་མཁས་པ་དང་། །བཙུན་མོའི་འཁོར་གྱིས་
དགྱེས་རོལ་དང་། །ངེས་འབྱུང་དཀའ་བ་སྤྱད་པ་དང་། །བྱང་ཆུབ་སྙིང་པོར་གཤེགས་
པ་དང་། །བདུད་སྡེ་འཇོམས་དང་རྫོགས་པ་ནི། །བྱང་ཆུབ་ཆོས་ཀྱི་འཁོར་ལོ་དང་།།
མྱ་ངན་འདས་པར་གཤེགས་མཛད་རྣམས། །ཡོངས་སུ་མ་དག་ཞིང་རྣམས་སུ། །སྲིད་
པ་ཇི་སྲིད་གནས་པར་སྟོན། །ཞེས་གསུངས། ལུང་གི་དོན་ཡང་བཤད་དུ་ཡོད་དེ། ལོངས་
སྐུས་ཆོས་སྐུ་ལས་མ་གཡོས་པར་དགའ་ལྡན་དུ་སྐྱོ་བ་སྤྲུལ་སྐུ་བཟུང་བ་དེའི་རྗེས་སུ། དགའ་
ལྡན་གནས་ནས་འཕོ་བ་ལ་སོགས་པ་མཛད་པ་བཅུ་གཉིས་ཀྱི་ཚུལ་སྟོན་ཞེས་པའི་དོན་
ཡིན་པའི་ཕྱིར། བཞི་པ་ཆོས་སྐུའི་མཛད་པ་འཕྲིན་ལས་བཤད་པ་ལ་ལུགས་གཉིས་ཡོད་
པའི། འཕགས་ལུགས་པས་སྤྲུལ་སྐུའི་འཕྲིན་ལས་ཉེར་བདུན་ལ་སྦྱར་ནས་བཤད་ཚུལ་
ནི་ལོགས་སུ་ཤེས་པར་བྱ་ལ། སློབ་དཔོན་གྱི་ཡེ་ཤེས་ཆོས་སྐུའི་མཛད་པ་འཕྲིན་ལས་
ཉེར་བདུན་ལ་སྦྱར་བ་ལྟར་ན། འགྲོ་རྣམས་ཞི་བའི་ལས་དང་ནི། །ཞེས་པ་ནས། རྣམ་
པ་ཉི་ཤུ་བདུན་དུ་བཞེད། །ཞེས་པའི་བར་གྱིས་བཤད་པའི་དོན་འདི་ཡིན་ཏེ། ཚོགས་
ལམ་གྱིས་བསྡུས་པའི་ཐར་པ་དོན་གཉེར་ལ་འབོད་པ། བསྡུ་བའི་དངོས་པོ་བ ཞེ་ལ་འགོད་
པ༑ བདེན་པ་བཞི་ལ་འགོད་པ། གཞན་དོན་གྱི་བསམ་པ་ལ་འགོད་པ། སྤྱོད་པ་ལ་



141
སྐབས་བརྒྱད་པ།
འགོད་པ། དོན་གཉིས་སྒྲུབ་པའི་གཞི་ལ་འགོད་པ། སྦྱོར་ལམ་ལ་འགོད་པ། མཐོང་
ལམ་ལ་འགོད་པ། སྒོམ་ལམ་གྱིས་བསྡུས་པའི་ས་གཉིས་པ་ནས་ལྔ་པའི་བར་ལ་འགོད་
པ༑ ས་དྲུག་པ་ལ་འགོད་པ། བདུན་པ་ལ་འགོད་པ། བརྒྱད་པས་བསྡུས་པའི་སྤྱོད་པ་
ཁྱད་པར་ཅན་ལ་འགོད་པ། བདེན་འཛིན་མངོན་གྱུར་བ་ཟད་པ་ལ་འགོད་པ། ས་དགུ་
པ་ལ་འགོད་པ། ས་བཅུ་ཐོབ་མ་ཐག་པ་ལ་འགོད་པ། སྐྱེ་བ་གཅིག་ཐོགས་ཀྱིས་བསྡུས་
པའི་སྐྱེ་བ་ཕྱི་མར་འཚང་རྒྱ་བར་ངེས་པ་ལ་འགོད་པ། གཞན་དོན་ལྷུན་གྲུབ་ལ་འགོད་
པ༑ སངས་རྒྱས་ཀྱི་ཆོས་ལྷག་མ་རྫོགས་པ་ལ་འགོད་པ། སྲིད་པ་ཐ་མས་བསྡུས་པའི་
བྱང་ཆུབ་འདྲེན་པར་བྱེད་པ་ལ་འགོད་པ། ལས་ཆུད་མི་ཟ་བའི་ནུས་པ་ལ་འགོད་པ།
ཇི་སྙེད་པ་རྟོགས་པ་ལ་འགོད་པ། ཇི་ལྟ་བ་རྟོགས་པ་ལ་འགོད་པ། ཕྱིན་ཅི་ལོག་ཟད་
པ་ལ་འགོད་པ། ཕྱིན་ཅི་ལོག་གི་གཞི་ཟད་པ་ལ་འགོད་པ། རང་བཞིན་རྣམ་དག་གི་
ཆོས་སྐུའི་རྒྱུ་ཚོགས་ལ་འགོད་པ། གློ་བུར་དྲི་བྲལ་གྱི་རྒྱུ་ཚོགས་ལ་འགོད་པ། ལམ་
གྱི་འབྲས་བུ་ལ་འགོད་པ་རྣམས་སོ། །དེ་ལྟར་ཇི་སྐད་བཤད་པའི་སངས་རྒྱས་ཀྱི་འཕྲིན་
ལས་རྒྱུན་མི་ཆད་ཅིང་། འབད་མེད་ལྷུན་གྱིས་གྲུབ་པར་འཇུག་པ་ཡིན་པའི་ཕྱིར་ཏེ།
རྒྱུད་བླ་མར། བརྒྱ་བྱིན་རྔ་སྤྲིན་ཚངས་པ་དང་། །ཉི་མ་ནོར་བུ་རིན་ཆེན་བཞིན། །དེ་
བཞིན་གཤེགས་པ་སྒྲ་བརྙན་བཞིན། །ནམ་མཁའ་དང་ནི་ས་བཞིན་ནོ། །ཞེས་སོགས་
རྒྱ་ཆེར་གསུངས་སོ། །
ཤེས་རབ་ཀྱི་ཕ་རོལ་ཏུ་ཕྱིན་པའི་མན་ངག་གི་བསྟན་བཅོས་མངོན་པར་རྟོགས་པའི་རྒྱན་འགྲེལ་
པ་དང་བཅས་པའི་རྣམ་བཤད་སྙིང་པོ་རྒྱན་གྱི་དོན་ལེགས་པར་བཤད་པ་ཡུམ་དོན་གསལ་བའི་སྒྲོན་
མེ་ཞེས་བྱ་བ་ལས་སྐབས་བརྒྱད་པའི་རྣམ་པར་བཤད་པའོ། །



342
ཕར་ཕྱིན་སྤྱི་དོན།
འདིར་སྨྲས་པ། བློ་ཅན་དད་པས་བརྒྱན་པའི་གདུལ་བྱ་ལ། །དངོས་བརྒྱད་
མངོན་རྟོགས་ཡིད་འཕྲོག་གཞལ་ཡས་ཁང་། །དེང་ནས་ཇི་བཞིན་མ་ལུས་གསལ་བའི་
ཕྱིར། །ཡུམ་དོན་གསལ་བའི་སྒྲོན་མེ་བདག་གིས་སྦྱར། །གང་ཞིག་རྣམ་དཔྱོད་རྒྱལ་
མཚན་རྩེར་བཀོད་དེ། །ཐོས་བསམ་བསྒོམ་པས་བྱི་དོར་བགྱིས་པ་ནི། །ཡུམ་དོན་རྟོགས་
པའི་འདོད་དགུ་སྟེར་བྱེད་པ། །ལེགས་བཤད་དབང་གི་ནོར་བུ་འབར་བའང་སྟེ། །མདོ་
སྔགས་གཞུང་ལ་མཁས་པའི་གཏིང་ཟབ་ཅིང་། །བསོད་ནམས་ཡེ་ཤེས་ཚོགས་གཉིས་
ནོར་བུས་གཏམས། །རྣམ་དཀར་གྲགས་པའི་རླབས་འཕྲེང་གཡོ་བ་ཡི། །མང་ཐོས་
ཆུ་གཏེར་ཀློང་ནས་དེང་འདིར་འཁྲུངས། །ཕུལ་བྱུང་ཤེས་རབ་ཡངས་པའི་གྲུ་བོ་ཆེ།།
ནན་ཏན་བརྩོན་འགྲུས་རླུང་གིས་རབ་བསྐྱོད་དེ། །ཡུམ་དོན་རྒྱ་མཚོའི་ཕ་རོལ་བལྟ་འདོད་
པའི། །ཤེས་ལྡན་ཚོང་མགྲོན་ཡོད་ན་མྱུར་དུ་ལོང༌། །དེད་དཔོན་མཁས་པའི་གཞུང་
བཤད་མི་ཉན་ཅིང་། །ཚིག་ཕྲེང་མཚོ་ཕྲན་ནང་དུ་མགོ་འཁོར་ནས། །ཉེས་བཤད་
མཆིང་བུ་དོན་དུ་གཉེར་བ་ཡི། །བླུན་རྨོངས་སྐྱེ་བོའི་ཚོགས་རྣམས་ཅི་དགར་བསྟེན།།
ལེགས་པར་བཤད་གང་ལྷ་དང་བླ་མའི་དྲིན། །ནོངས་པར་གང་གྱུར་ལྷ་དང་བླ་མར་
བཤགས། །གུས་པའི་སྲི་ཞུ་ལྷ་དང་བླ་མར་བགྱི། མཁྱེན་པས་གཟིགས་ཤིག་ལྷ་དང་
བླ་མ་རྗེ། །མདོ་རྒྱན་བརྗོད་བྱའི་རང་གཟུགས་འདི་ཡིན་ཞེས། ཡུམ་དོན་གསལ་བའི་
སྒྲོན་མེ་སྦར་བ་ལས། །རྣམ་དཀར་ལེགས་པའི་དགེ་ཚོགས་ཅི་མཆིས་པ། །ཀུན་ཀྱང་
བསྟན་པ་རྒྱས་པའི་ཆེད་དུ་བསྔོ་། །བདག་ཀྱང་མདོ་རྒྱན་གཞུང་ལུགས་རྒྱ་མཚོར་ཞུགས།།
མངོན་རྟོགས་ནོར་བུའི་དཔལ་ལ་དབང་འབྱོར་ཞིང་། །སྐལ་བཟང་ཀུན་གྱི་རེ་བ་སྐོང་
བ་ལ། །དེད་དཔོན་སེང་བཟང་ལྟ་བུ་ཉིད་གྱུར་ཅིག །གཞན་ཡང་ལེགས་བཤད་གསར་



སྨོན་ཚིག
343
པའི་སྒྲོན་མེ་འདི། །ཆོས་ཀྱི་རྒྱལ་ཚབ་དགྱེས་པའི་མཆོད་པར་འབུལ། །འཛུམ་པའི་
ཞལ་སྟོན་མཉེན་པའི་ཕྱག་རྐྱང་ལ། །དགའ་ལྡན་ཆོས་ཀྱི་མདུན་སར་དྲང་དུ་གསོལ།།
ཇི་ལྟར་སྨོན་བཞིན་འགྲུབ་ལ་གེགས་བྱེད་པ། །ནག་པོའི་རྩ་ལག་སྡེ་དང་བཅས་པ་ཀུན།།
མྱུར་མཛད་མགོན་པོ་ཆོས་རྒྱལ་འཁོར་བཅས་ཀྱིས། །མྱུར་བ་མྱུར་བར་སྒྲོལ་བའི་འཕྲིན་
ལས་མཛོད། །རིང་ནས་ཡི་དམ་ཉིད་དུ་བགྱིས་པ་ཡི། །ལྷག་པའི་ལྷ་མོ་དབང་གི་རྒྱལ་
མོས་ཀྱང་། །རྣལ་འབྱོར་བདག་གི་ལེགས་བཤད་སྒྲོན་མེ་འདི། །སྲིད་ལས་རྒྱས་པའི་
འཕྲིན་ལས་གཉེན་པོར་མཛོད། །ཅེས་མདོ་རྒྱན་འགྲེལ་པ་དང་བཅས་པའི་དཀའ་འགྲེལ་
ཡུམ་དོན་གསལ་བའི་སྒྲོན་མེ་ཞེས་བྱ་བ་འདི་ནི། ཡོངས་འཛིན་དམ་པ་འཇམ་དབྱངས་
དོན་ཡོད་དཔལ་ལྡན་པའི་ཞལ་སྔ་ནས་ལས་རྣམ་བཤད་སྙིང་པོ་རྒྱན་གྱི་སྟེང་ནས་གཞུང་
བཤད་ཞིབ་ཏུ་ཐོས་པའི་སྒྲ་དོན་དང་། བྱམས་པས་རྗེས་བཟུང་དཔལ་ལྡན་བློ་གྲོས་ཡབ་
སྲས་འཇམ་དབྱངས་དགའ་བའི་བློ་གྲོས་དང་བཅས་པའི་ལེགས་བཤད་ལ་བརྟེན་ནས།
མདོ་སྔགས་རབ་འབྱམས་པ་བསོད་ནམས་གྲགས་པའི་དཔལ་རྣམ་དཔྱོད་མཆོག་གི་སྡེས།
ཐུབ་པའི་བསྟན་པ་ལོ་ཉིས་སྟོང་སུམ་བརྒྱ་དྲུག་ཅུ་ལ་ཉེ་བ་ས་སྐྱོང་ཞེས་པ་ཤིང་མོ་བྱའི་
ལོ་ལ་དཔལ་ལྡན་འབྲས་སྤུངས་ཆོས་ཀྱི་སྡེ་ཆེན་མི་འགྱུར་ལྷུན་གྱིས་གྲུབ་པའི་གཙུག་ལག་
ཁང་དུ་སྦྱར་བའི་ཡི་གེ་པ་ནི་རབ་འབྱམས་སྨྲ་བ་ཤར་ཕྱོགས་ཨེའི་བཙུན་པ་བྱང་ཆུབ་
དཔལ་བཟང་པོའོ། །འདིས་ཀྱང་རྒྱལ་བའི་བསྟན་པ་རིན་པོ་ཆེ་དར་ཞིང་རྒྱས་ལ་ཡུན་
རིང་དུ་གནས་པར་གྱུར་ཅིག། །།



སྤར་བྱང་སྨོན་ཚིག
344
སྤར་བྱང་སྨོན་ཚིག
།
རྣམ་གྲོལ་ཞི་བའི་རྒྱ་མཚོར་རོ་གཅིག་ཏུ།
གཞོལ་བའི་མཐའ་ཡས་ཆོས་ཚུལ་དལ་འབབས་ཀླུང་།
ཚིག་གི་གཟེགས་མ་རེས་ཀྱང་དུག་གསུམ་གྱི།
དྲི་མ་ཡོངས་འཁྱུད་ལེགས་བཤད་བདུད་རྩི་འདི།
དཔར་དུ་བསྐྲུན་པའི་རྣམ་དཀར་ཕུང་པོའི་མཐུས།
ཡང་དག་ཆོས་ཀྱི་སྒོ་མོ་སྟོང་ཕྲག་བརྒྱ།
གདངས་ཏེ་རྒྱུད་ལྔའི་འགྲོ་བ་མ་ལུས་པ།
ངེས་ལེགས་ནོར་བུའི་མཛོད་ལ་དབང་འབྱོར་ཤོག
ཅེས་པ་འདི་ཡང་ནང་བསྟན་གྲུབ་མཐའ་རིས་མེད་ཀྱི་གསུང་རབ་དག་དཔར་དུ་བསྐྲུན་དང་བསྐྲུན་འགྱུར་
གང་ལའང་སྦྱར་ཆོག་པའི་དགེ་བསྔོའི་སྨོན་ཚིག་ཏུ། ཤཱཀྱའི་དགེ་སྦྱོང་ཆོས་སྨྲ་བ་ངག་དབང་བློ་བཟང་བསྟན་འཛིན་
རྒྱ་མཚོས་སྦྱར་བའོ།། །།



༢ བསྟན་པ་རིན་ཆེན ་མཆོ ག་གིས་མ་ཁྱབ་པའམ།
ཁྱབ་ཀྱང་ཉམས་པར་གྱུར་པའི་ཕྱོགས་དེར་ནི།
སྙིང་རྗེ་ཆེན་པོའ་ས་དི་རའ་བསྐྱོད་པ་ཡིས།།
པ ར ་བདེའི་གཏེར་དེ་གསལ་བར་བྱེད་པར་ཤོག།
དཔེ་རིན་སྒོར། 400.00
